<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Figurky">
    <meta name="apple-mobile-web-app-capable" content="yes">
    <title>Figurky</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./povidky_malostranske_017.html">
    <link rel="next" href="./colophon.html">
    <meta name="nb-order" content="14">
    <link rel="self" href="povidky_malostranske_018.html">
    <meta name="nb-identifier" content="neruda-povidky-malostranske-7ee2e74">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="20838" data-nb-chars="118922">
    <nav role="doc-toc">
      <ul class="plain section">
        <li><a href="povidky_malostranske_005.html">Věnování</a></li>
        <li><a href="povidky_malostranske_006.html">Týden v&nbsp;tichém domě</a>
          <ol class="headings-toc">
            <li><a href="povidky_malostranske_006.html#i-vkošili">I. V&nbsp;košili</a></li>
            <li><a href="povidky_malostranske_006.html#ii-dům-senbspzvětší-části-probudil">II. Dům se&nbsp;z&nbsp;větší části probudil</a></li>
            <li><a href="povidky_malostranske_006.html#iii-vrodině-pana-domácího">III. V&nbsp;rodině pana domácího</a></li>
            <li><a href="povidky_malostranske_006.html#iv-monolog-lyrický">IV. Monolog lyrický</a></li>
            <li><a href="povidky_malostranske_006.html#v-starý-mládenec-všeho-štěstí-vejlupek">V. Starý mládenec&nbsp;– všeho štěstí vejlupek</a></li>
            <li><a href="povidky_malostranske_006.html#vi-rukopis-amračno">VI. Rukopis a&nbsp;mračno</a></li>
            <li><a href="povidky_malostranske_006.html#vii-kousky-zápisků-praktikantových">VII. Kousky zápisků praktikantových</a></li>
            <li><a href="povidky_malostranske_006.html#viii-při-pohřbu">VIII. Při pohřbu</a></li>
            <li><a href="povidky_malostranske_006.html#ix-další-doklad-pořekadla">IX. Další doklad pořekadla</a></li>
            <li><a href="povidky_malostranske_006.html#x-vdobě-rozechvění">X. V&nbsp;době rozechvění</a></li>
            <li><a href="povidky_malostranske_006.html#xi-prvotina-novelistická-která-prosí-zanbsplaskavé-shovění">XI. Prvotina novelistická, která prosí za&nbsp;laskavé shovění</a></li>
            <li><a href="povidky_malostranske_006.html#xii-pět-minut-ponbspkoncertu">XII. Pět minut po&nbsp;koncertu</a></li>
            <li><a href="povidky_malostranske_006.html#xiii-ponbsptahu">XIII. Po&nbsp;tahu</a></li>
            <li><a href="povidky_malostranske_006.html#xiv-zněžné-domácnosti">XIV. Z&nbsp;něžné domácnosti</a></li>
            <li><a href="povidky_malostranske_006.html#xv-konec-téhodne">XV. Konec téhodne</a></li>
          </ol>
        </li>
        <li><a href="povidky_malostranske_007.html">Pan Ryšánek a&nbsp;pan Schlegl</a>
          <ol class="headings-toc">
            <li><a href="povidky_malostranske_007.html#i">I</a></li>
            <li><a href="povidky_malostranske_007.html#ii">II</a></li>
          </ol>
        </li>
        <li><a href="povidky_malostranske_008.html">Přivedla žebráka na mizinu</a></li>
        <li><a href="povidky_malostranske_009.html">O&nbsp;měkkém srdci paní Rusky</a></li>
        <li><a href="povidky_malostranske_010.html">Večerní šplechty</a></li>
        <li><a href="povidky_malostranske_011.html">Doktor Kazisvět</a></li>
        <li><a href="povidky_malostranske_012.html">Hastrman</a></li>
        <li><a href="povidky_malostranske_013.html">Jak si nakouřil pan Vorel pěnovku</a></li>
        <li><a href="povidky_malostranske_014.html">U&nbsp;Tří lilií</a></li>
        <li><a href="povidky_malostranske_015.html">Svatováclavská mše</a></li>
        <li><a href="povidky_malostranske_016.html">Jak to přišlo,že dne 20.&nbsp;srpna roku 1849, o&nbsp;půl jedné s&nbsp;poledne,Rakousko nebylo rozbořeno</a></li>
        <li><a href="povidky_malostranske_017.html">Psáno o&nbsp;letošních Dušičkách</a></li>
        <li><a href="povidky_malostranske_018.html">Figurky</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./povidky_malostranske_017.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="7"><span class="idea" data-nb-ref-number="1" id="idea1" data-nb-words="1" data-nb-chars="7">Figurky</span></h1>
        <section>
          <p class="chunk" data-nb-ref-number="2" data-nb-words="6" data-nb-chars="50"><span class="idea" data-nb-ref-number="2" id="idea2" data-nb-words="6" data-nb-chars="50"><em>Idylický úryvek ze&nbsp;zápisek advokátního koncipienta</em></span></p>
          <p class="chunk" data-nb-ref-number="3" data-nb-words="1" data-nb-chars="4"><span class="idea" data-nb-ref-number="3" id="idea3" data-nb-words="1" data-nb-chars="4">1877</span></p>
          <p class="chunk" data-nb-ref-number="4" data-nb-words="112" data-nb-chars="608"><span class="idea" data-nb-ref-number="4" id="idea4" data-nb-words="112" data-nb-chars="608">Včera mně bylo třicet let. Cítím, že&nbsp;jsem jiný člověk. Teprv od&nbsp;včerejška jsem celým mužem, krev se&nbsp;proudí v&nbsp;přísném taktu, každý nerv je&nbsp;ocelový, každá myšlenka opravdová&nbsp;– je&nbsp;to&nbsp;zázračné, jak muž vyzraje přes noc, ba&nbsp;mžikem, a&nbsp;jakou sílu má&nbsp;vědomí: Teď jsi třicet let!&nbsp;– Takhle se&nbsp;sobě opravdu líbím, cítímť, že&nbsp;mohu něco zdárného vyvést a&nbsp;že <em>vyvedu</em>. Hledím na&nbsp;vše se&nbsp;vznešenou klidností. Teď&nbsp;– ano teď budu si&nbsp;psát zas s&nbsp;chutí svůj deník, abych se&nbsp;viděl portrétovaného, jak vypadám. Vím, že&nbsp;po&nbsp;letech budu čítat stránky toho svého deníku s&nbsp;pýchou. A&nbsp;kdo jej čísti bude po&nbsp;smrti mé, každý zvolá: Ejhle muž!</span></p>
          <p class="chunk" data-nb-ref-number="5" data-nb-words="127" data-nb-chars="756"><span class="idea" data-nb-ref-number="5" id="idea5" data-nb-words="127" data-nb-chars="756">Jsem pojednou tak jiným člověkem, že&nbsp;předvčerejšek zdá se&nbsp;mně být už&nbsp;šedou minulostí. Ani pochopit nedovedu minulost svou. Psal jsem sice skoro denně zápisky své, ale teď čtu ty&nbsp;zanesené myšlenky a&nbsp;nerozumím jim více. Kroutím hlavou: pročpak jsem to&nbsp;tak napsal?&nbsp;– „Nač ideály? Nač se&nbsp;učíme ideálům?“&nbsp;– „Vychládání slunce&nbsp;– oceány ledové.“&nbsp;– „Mně je&nbsp;tak smutno, ne&nbsp;k&nbsp;smrti, ale k&nbsp;samovraždě.“&nbsp;– „Mračno hrozícího velkého neštěstí nebo pocit, že&nbsp;svět se&nbsp;zřítil.“&nbsp;– „Možno, že&nbsp;jsem se&nbsp;zmýlil.“&nbsp;– „Před úkolem životním a&nbsp;po něm; ale ne&nbsp;radostný pocit, smutná otázka.“&nbsp;– Ukrutné hlouposti! Nezdravý cit. To&nbsp;vyplynulo, že&nbsp;jsem neměl jasného cíle a&nbsp;pevné vůle, že&nbsp;jsem zapadl do&nbsp;klusu nejobyčejnějšího života a&nbsp;uspávajících návyků. Jak vysoko stojím pojednou teď!</span></p>
          <p class="chunk" data-nb-ref-number="6" data-nb-words="91" data-nb-chars="555"><span class="idea" data-nb-ref-number="6" id="idea6" data-nb-words="91" data-nb-chars="555">Předně: teď si&nbsp;odbudu advokátní zkoušku; úžasně rychle ji&nbsp;odbudu. Za&nbsp;druhé: oddám se&nbsp;těm studiím zcela. Do&nbsp;kanceláře nevkročím, pokud zkouška nebude odbyta; můj šéf mne nevymaže z&nbsp;kancelářského seznamu, ztratilť bych tím kus předepsané sedmileté praxe. Za&nbsp;třetí: obmezím se&nbsp;zcela na&nbsp;svůj byt, do&nbsp;hostince nevkročím, ani navečer ne, je&nbsp;to&nbsp;hříšné, co&nbsp;jsem prohrál peněz v&nbsp;každodenním hloupém ramšlu<sup id="fnref:1"><a href="#fn:1" class="footnote-ref" role="doc-noteref">1</a></sup>. Ani v&nbsp;neděli na&nbsp;Příkopy nepůjdu, do&nbsp;divadla také ne, vůbec nikam, ať&nbsp;si&nbsp;slečna Františka vykroutí krk! Řekla u&nbsp;Loukotů, že&nbsp;prý vypadám tak zpustle&nbsp;– počkej!</span></p>
          <p class="chunk" data-nb-ref-number="7" data-nb-words="76" data-nb-chars="440"><span class="idea" data-nb-ref-number="7" id="idea7" data-nb-words="76" data-nb-chars="440">– <em>Výtečná myšlenka!</em>&nbsp;– Líbal bych se&nbsp;za&nbsp;ni!&nbsp;– Ano, na&nbsp;<em>Malou Stranu se&nbsp;přestěhuju</em>. Na&nbsp;tu&nbsp;poetickou klidnou Malou Stranu, mezi tiché, milé sousedy, někam do&nbsp;zákoutí odlehlé ulice. Ba, pro můj povznesený nynější duševní stav je&nbsp;naprosto nutno okolí poetického. To&nbsp;bude rozkoš! Tichý dům, vzdušný byt, vyhlídka na&nbsp;dumavý Petřín, vyhlídka do&nbsp;tichounké domácí zahrádky&nbsp;– zahrádka musí při domě být&nbsp;– práce a&nbsp;mír. Zrovna cítím, jak se&nbsp;mi&nbsp;prsa šíří.</span></p>
          <p class="chunk" data-nb-ref-number="8" data-nb-words="10" data-nb-chars="44"><span class="idea" data-nb-ref-number="8" id="idea8" data-nb-words="10" data-nb-chars="44">Hned do&nbsp;toho&nbsp;– svatý Jiří je&nbsp;přede dveřmi!&nbsp;–</span></p>
          <p class="chunk" data-nb-ref-number="9" data-nb-words="6" data-nb-chars="39"><span class="idea" data-nb-ref-number="9" id="idea9" data-nb-words="6" data-nb-chars="39">Nemýlím-li se, jsou na&nbsp;Petříně slavíci?</span></p>
          <hr>
          <p class="chunk" data-nb-ref-number="10" data-nb-words="29" data-nb-chars="163"><span class="idea" data-nb-ref-number="10" id="idea10" data-nb-words="29" data-nb-chars="163">Mám štěstí. Byt, že&nbsp;bych si&nbsp;nemohl lepšího ani přát, v&nbsp;tiché Oujezdské ulici. Tam se&nbsp;schoulím jako dítě do&nbsp;svého tajuplného koutečka, nikdo se&nbsp;o&nbsp;mně nedoví, nikdo!</span></p>
          <p class="chunk" data-nb-ref-number="11" data-nb-words="143" data-nb-chars="852"><span class="idea" data-nb-ref-number="11" id="idea11" data-nb-words="143" data-nb-chars="852">Už&nbsp;zevnějšek dvoupatrového domku se&nbsp;mi&nbsp;líbí. Jenže nebudu samostatným nájemníkem, jen podnájemníkem, ale co&nbsp;na&nbsp;tom! Moje nastávající „paní“ je&nbsp;konduktérkou<sup id="fnref:2"><a href="#fn:2" class="footnote-ref" role="doc-noteref">2</a></sup>, pana konduktéra&nbsp;– je&nbsp;někde u&nbsp;dráhy&nbsp;– jsem ještě neviděl, jezdí skoro pořád. Mají v&nbsp;prvním patře byt tak velký, jakého nepotřebují. Velký pokoj do&nbsp;ulice, pak kuchyň, pak dva pokojíky v&nbsp;křídle nazad, ty&nbsp;jsem najal. Tři okna jdou do&nbsp;svislého dvora, jedno, z&nbsp;pokojíku zadního, do&nbsp;zahrádky a&nbsp;na Petřín. Pěkná zahrádka&nbsp;– konduktérka pravila, že&nbsp;tam může každý nájemník; no, já&nbsp;tam nepůjdu, budu studovat. Ale příjemná je&nbsp;mně zahrádka ta. Že&nbsp;je&nbsp;dům přistaven zrovna k&nbsp;úpatí Petřína, je&nbsp;dvůr svislý a&nbsp;zahrádka as&nbsp;ve&nbsp;výši prvního patra, takže moje okno jest tam tedy skoro přízemní. Když jsem přistoupil k&nbsp;oknu, slyšel jsem s&nbsp;Petřína skřivánčí zpěv. Rozkoš! Ptal jsem se, jsou-li tam také slavíci? Jsou!</span></p>
          <p class="chunk" data-nb-ref-number="12" data-nb-words="144" data-nb-chars="846"><span class="idea" data-nb-ref-number="12" id="idea12" data-nb-words="144" data-nb-chars="846">Konduktérka je&nbsp;mladá, as&nbsp;dvaadvacetiletá žínka. Je&nbsp;hezká, tak zdravě hezká. Obličej není sice klasicky pravidelný, brada je&nbsp;trochu široká, ale tváře jsou jak růžový aksamit a&nbsp;oči, trochu vypoulené, jsou jako chrpa modry. Chová dítě&nbsp;– sedmiměsíční holčičku, Kačenku,&nbsp;– od&nbsp;těch lidí člověk slyší hned celou biografii. Kačenka dojímá komicky. Hlava je&nbsp;jako koule, vypoulené oči, po&nbsp;matce, jako by&nbsp;seděly na&nbsp;šťopce a&nbsp;hledí neskonale blbě. Ale když se&nbsp;člověk na&nbsp;to&nbsp;přívětivě zahledí, začne se&nbsp;koule smát a&nbsp;v&nbsp;tupých očích je&nbsp;najednou plno jisker, a&nbsp;ty oči mají náhle tak příjemný výraz, že&nbsp;– (napíšu to&nbsp;až&nbsp;později, teď mně to&nbsp;dobře nenapadá). Pohladil jsem Kačenku po&nbsp;tváři a&nbsp;řekl: „To je&nbsp;hezké dítě, tohleto.“ Matky si&nbsp;získat chválou dětí je&nbsp;vždycky dobře. „A&nbsp;tichá je, skoro ani nezapláče,“ libovala si&nbsp;matka. To&nbsp;je&nbsp;mně velmi příjemno, kvůli studiím.</span></p>
          <p class="chunk" data-nb-ref-number="13" data-nb-words="208" data-nb-chars="1184"><span class="idea" data-nb-ref-number="13" id="idea13" data-nb-words="208" data-nb-chars="1184">Když jsem řekl, že&nbsp;jsem doktorem práv, byla konduktérka patrně potěšena. A&nbsp;když jsem řekl, že&nbsp;se&nbsp;jmenuju Krumlovský, zvolala: „I&nbsp;jeje, to&nbsp;je&nbsp;hezké jméno!“ Ti&nbsp;lidé řeknou všechno hned tak upřímně. Smluvili jsme nájemné a&nbsp;posluhu a&nbsp;snídani, konduktérka mně bude prát a&nbsp;posluhovat a&nbsp;vařit snídani. Vpravo dole u&nbsp;vchodu je&nbsp;hostinec, čistý, jak jsem viděl, odtamtud budu brát obědy a&nbsp;večeře. „My, když je&nbsp;muž doma, berem taky odtamtud; mají tam stravu domácí!“ To&nbsp;je&nbsp;výborné, já&nbsp;miluju stravu domácí. Já&nbsp;pranic nestojím o&nbsp;tu kořeněnou kuchyň restaurační, mně jsou škubánky a&nbsp;jahelník a&nbsp;maštěné nudle stokrát milejší než všechny karbonády<sup id="fnref:3"><a href="#fn:3" class="footnote-ref" role="doc-noteref">3</a></sup>. A&nbsp;vlevo dole u&nbsp;vchodu má&nbsp;švec svůj krám a&nbsp;zrovna nade mnou, v&nbsp;druhém patře, bydlí krejčí, co&nbsp;chci ještě víc? Musím podotknout, že&nbsp;o&nbsp;kousek dál stojí dům, kde se&nbsp;narodil Mácha. Ale já&nbsp;pranic nedbám poesie psané, mně je&nbsp;ta&nbsp;poesie, kterou tvoří život sám, stokrát milejší, a&nbsp;proto to&nbsp;o&nbsp;Máchovi podotýkám jen tak. Já&nbsp;sám jsem nepsal nikdy žádných básní&nbsp;– totiž&nbsp;– co&nbsp;studentík jsem arci také začal. Možno, že&nbsp;jsem měl talent. Alespoň se&nbsp;pamatuji na&nbsp;zcela pěknou jednu báseň svou, baladu, se&nbsp;vzornou aliterací<sup id="fnref:4"><a href="#fn:4" class="footnote-ref" role="doc-noteref">4</a></sup>. Už&nbsp;vím z&nbsp;ní ale málo víc než tu&nbsp;aliteraci&nbsp;–</span></p>
        </section>
        <section>
          <p class="chunk" data-nb-ref-number="14" data-nb-words="8" data-nb-chars="59">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
            <span class="idea" data-nb-ref-number="14" id="idea14" data-nb-words="2" data-nb-chars="13">_podle stráně<br></span>
            <span class="idea" data-nb-ref-number="15" id="idea15" data-nb-words="3" data-nb-chars="24">štěkotem svým přizvukuje<br></span>
            <span class="idea" data-nb-ref-number="16" id="idea16" data-nb-words="3" data-nb-chars="22">_p_ískotu _p_es <em>p_áně.</em></span>
          </p>
        </section>
        <section>
          <p class="chunk" data-nb-ref-number="15" data-nb-words="32" data-nb-chars="191"><span class="idea" data-nb-ref-number="17" id="idea17" data-nb-words="32" data-nb-chars="191">Smáli se&nbsp;mně, když jsem baladu ve&nbsp;škole předčítal. Bránil jsem se&nbsp;a&nbsp;poukazoval na&nbsp;tu&nbsp;aliteraci. Ale smáli se&nbsp;ještě víc, a&nbsp;od té&nbsp;doby místo „aliterace“ říkali vždycky „pískotupespáně“. Oslové!</span></p>
          <p class="chunk" data-nb-ref-number="16" data-nb-words="32" data-nb-chars="198"><span class="idea" data-nb-ref-number="18" id="idea18" data-nb-words="32" data-nb-chars="198">Když jsme ještě jednali s&nbsp;konduktérkou, vstoupil do&nbsp;otevřených dveří kuchyně as&nbsp;čtyřicetiletý muž s&nbsp;dýmkou v&nbsp;ústech. Nějaký soused, zcela po&nbsp;domácku oblečený. Zůstal stát, opřel se&nbsp;o&nbsp;veřeje a&nbsp;bafal.</span></p>
          <p class="chunk" data-nb-ref-number="17" data-nb-words="14" data-nb-chars="91"><span class="idea" data-nb-ref-number="19" id="idea19" data-nb-words="14" data-nb-chars="91">„Ten pán je&nbsp;pan doktor Krumlovský,“ pravila konduktérka s&nbsp;patr­ným důrazem na&nbsp;slově doktor.</span></p>
          <p class="chunk" data-nb-ref-number="18" data-nb-words="75" data-nb-chars="446"><span class="idea" data-nb-ref-number="20" id="idea20" data-nb-words="75" data-nb-chars="446">Muž bafnul. „Nu to&nbsp;mne těší. Na&nbsp;dobré sousedství, pane doktore!“ A&nbsp;muž mně podával masitou, měkkou ruku. Potřásl jsem, člověk musí umět se&nbsp;sousedy vyjít, vždyť jsou zde beztoho tak hodní lidé! Muž je&nbsp;zavalitý, krevnatého obličeje, modrých, vodnatých očí, jako by&nbsp;plavaly ve&nbsp;slzách. Opět tak upřímné oči! Ale takováhle upřímnost vodnatých očí bývá také od&nbsp;chlastu&nbsp;– jsem znalec lidí&nbsp;–. A&nbsp;svrchní pysk má&nbsp;tlustý, každý piják má&nbsp;svrchní pysk tlustý.</span></p>
          <p class="chunk" data-nb-ref-number="19" data-nb-words="2" data-nb-chars="17"><span class="idea" data-nb-ref-number="21" id="idea21" data-nb-words="2" data-nb-chars="17">„Hrajete šístku?“</span></p>
          <p class="chunk" data-nb-ref-number="20" data-nb-words="25" data-nb-chars="153"><span class="idea" data-nb-ref-number="22" id="idea22" data-nb-words="25" data-nb-chars="153">Rád bych řekl, že&nbsp;teď studuju, teď že&nbsp;nehraju praničeho, ale&nbsp;– nač hned kazit sousedstvo! „Kterýpak Čech by&nbsp;neznal šístky!“ povídám se&nbsp;zdvořilým úsměvem.</span></p>
          <p class="chunk" data-nb-ref-number="21" data-nb-words="42" data-nb-chars="253"><span class="idea" data-nb-ref-number="23" id="idea23" data-nb-words="42" data-nb-chars="253">„To je&nbsp;dobře, uděláme si&nbsp;den.“ (Hotový germanismus, myslím, „udělat si&nbsp;den“; náš český jazyk se&nbsp;po&nbsp;městech ukrutně kazí! Budu v&nbsp;rozmluvách nenápadně se&nbsp;snažit, abych jim chyby opravoval.) „My umělci máme učené lidi rádi. Člověk se&nbsp;od&nbsp;nich něčemu naučí.“</span></p>
          <p class="chunk" data-nb-ref-number="22" data-nb-words="64" data-nb-chars="356"><span class="idea" data-nb-ref-number="24" id="idea24" data-nb-words="64" data-nb-chars="356">Ti&nbsp;toho chytnou ode mne! Cítím však, že&nbsp;teď zas já&nbsp;musím pronést něco lichotivého. Kdopak je&nbsp;ale ten muž? Umělec&nbsp;– vodnaté oči, krevnatá tvář, masitá ruka&nbsp;– vsázím se, že&nbsp;má&nbsp;na&nbsp;koncích prstů mozoly, nevidím tam, ale on&nbsp;musí mít na&nbsp;koncích prstů mozoly, hraje kontrabas&nbsp;– jsem znalec lidí.&nbsp;– „No, vy&nbsp;co&nbsp;hudebník zajisté nemáte nikdy dlouhé chvíle,“ povídám.</span></p>
          <p class="chunk" data-nb-ref-number="23" data-nb-words="46" data-nb-chars="274"><span class="idea" data-nb-ref-number="25" id="idea25" data-nb-words="46" data-nb-chars="274">„Paní konduktérko, slyšela jste?“ rozchechtal se&nbsp;muž tak, že&nbsp;rameno šlo o&nbsp;veřej nahoru dolů, jako když se&nbsp;nosorožec o&nbsp;kládu tře. „Já takový bláznivý muzikant jako ten&nbsp;–“ ukázal přitom palcem přes rameno na&nbsp;prostřední dveře chodby a&nbsp;smích jeho přešel v&nbsp;silný, harašivý kašel.</span></p>
          <p class="chunk" data-nb-ref-number="24" data-nb-words="6" data-nb-chars="43"><span class="idea" data-nb-ref-number="26" id="idea26" data-nb-words="6" data-nb-chars="43">„Pan Augusta je&nbsp;malíř,“ mínila konduktérka.</span></p>
          <p class="chunk" data-nb-ref-number="25" data-nb-words="24" data-nb-chars="125"><span class="idea" data-nb-ref-number="27" id="idea27" data-nb-words="24" data-nb-chars="125">Teď přiběhl z&nbsp;pozadí chodby kluk as&nbsp;osmiletý, vylákán z&nbsp;bytu nejspíš tím smíchem a&nbsp;kašlem. Opřel se&nbsp;o&nbsp;malíře a&nbsp;hleděl na&nbsp;mne.</span></p>
          <p class="chunk" data-nb-ref-number="26" data-nb-words="10" data-nb-chars="58"><span class="idea" data-nb-ref-number="28" id="idea28" data-nb-words="10" data-nb-chars="58">„To je&nbsp;váš syn, pane Augusto?“ pravím poněkud v&nbsp;rozpacích.</span></p>
          <p class="chunk" data-nb-ref-number="27" data-nb-words="19" data-nb-chars="105"><span class="idea" data-nb-ref-number="29" id="idea29" data-nb-words="19" data-nb-chars="105">„Můj Pepík. Bydlíme tamhle v&nbsp;pravém dvorském křídle, jako vy&nbsp;zde v&nbsp;levém, budem si&nbsp;vidět zrovna do&nbsp;oken.“</span></p>
          <p class="chunk" data-nb-ref-number="28" data-nb-words="16" data-nb-chars="94"><span class="idea" data-nb-ref-number="30" id="idea30" data-nb-words="16" data-nb-chars="94">„Kdopak je&nbsp;to?“ ptal se&nbsp;Pepík a&nbsp;ukázal prstem na&nbsp;mne. Miluju prostou, bezohlednou řeč dětskou.</span></p>
          <p class="chunk" data-nb-ref-number="29" data-nb-words="6" data-nb-chars="42"><span class="idea" data-nb-ref-number="31" id="idea31" data-nb-words="6" data-nb-chars="42">„To je&nbsp;pan doktor Krumlovský, nezdvořáku.“</span></p>
          <p class="chunk" data-nb-ref-number="30" data-nb-words="5" data-nb-chars="27"><span class="idea" data-nb-ref-number="32" id="idea32" data-nb-words="5" data-nb-chars="27">„A&nbsp;ten tady bude zůstávat?“</span></p>
          <p class="chunk" data-nb-ref-number="31" data-nb-words="10" data-nb-chars="74"><span class="idea" data-nb-ref-number="33" id="idea33" data-nb-words="10" data-nb-chars="74">„Poslouchej, Pepíčku, chceš krejcar?“ a&nbsp;hladím kluka po&nbsp;světlých kadeřích.</span></p>
          <p class="chunk" data-nb-ref-number="32" data-nb-words="4" data-nb-chars="23"><span class="idea" data-nb-ref-number="34" id="idea34" data-nb-words="4" data-nb-chars="23">Kluk natáhl mlčky ruku.</span></p>
          <p class="chunk" data-nb-ref-number="33" data-nb-words="8" data-nb-chars="46"><span class="idea" data-nb-ref-number="35" id="idea35" data-nb-words="8" data-nb-chars="46">Myslím, že&nbsp;jsem učinil na&nbsp;všechny dojem dobrý.</span></p>
          <hr>
          <p class="chunk" data-nb-ref-number="34" data-nb-words="155" data-nb-chars="844"><span class="idea" data-nb-ref-number="36" id="idea36" data-nb-words="155" data-nb-chars="844">Byl to&nbsp;perný den! Stěhování a&nbsp;rovnání a&nbsp;přendavání, že&nbsp;šla hlava kolem. Nestěhoval jsem se&nbsp;ještě často a&nbsp;stěhování je&nbsp;mně nemilé; jsou prý lidé, kteří mají docela zálibu v&nbsp;něm&nbsp;– zvláštní choroba, musí to&nbsp;být lidé povahy nestálé. Ale upřít se&nbsp;nedá, že&nbsp;i&nbsp;ve stěhování je&nbsp;poesie. Když starý byt začne se&nbsp;prázdnit a&nbsp;pustnout, zmocní se&nbsp;nás náhle jakás lítostná tesknota, je&nbsp;nám, jako bychom opouštěli ochranný přístav a&nbsp;vydávali se&nbsp;na&nbsp;zvratké vlny. A&nbsp;nový byt se&nbsp;dívá na&nbsp;nás cize, nevypravuje nám ničeho, je&nbsp;chladný. Bylo mně, jako bych co&nbsp;malé dítě v&nbsp;nenavyklé místnosti chytati se&nbsp;měl matčiny sukně a&nbsp;volat: „Bojím!“ Ale zítra ráno vstanu a&nbsp;zajisté už&nbsp;řeknu: „Dobře se&nbsp;to&nbsp;spí.“&nbsp;– Kolikpak máme už&nbsp;hodin? Půl jedenácté.&nbsp;– A&nbsp;po domě už&nbsp;ticho jako v&nbsp;studni. To&nbsp;je&nbsp;dobrý obraz: jako v&nbsp;studni, mnohem lepší než „jako v&nbsp;kostele“, alespoň ne&nbsp;tak otřelý.</span></p>
          <p class="chunk" data-nb-ref-number="35" data-nb-words="120" data-nb-chars="745"><span class="idea" data-nb-ref-number="37" id="idea37" data-nb-words="120" data-nb-chars="745">Moc jsem se&nbsp;nasmál konduktérce. Všemu se&nbsp;divila, všechno ohmatávala, prohlížela; taková naivní zvědavost neuráží. Pomáhala pilně, ihned sestavovala a&nbsp;stlala mou postel, nejvíc obdivovala se&nbsp;velké srnčí poslámce<sup id="fnref:5"><a href="#fn:5" class="footnote-ref" role="doc-noteref">5</a></sup> a&nbsp;srnčí koží potaženému polštáři. Když to&nbsp;byla uložila, nemohla odolat a&nbsp;položila se&nbsp;na&nbsp;postel, jak prý se&nbsp;to&nbsp;leží; smála se&nbsp;na&nbsp;posteli samou radostí jako veverka&nbsp;– totiž jestli se&nbsp;veverka směje. Pak položila na&nbsp;postel Kačenku a&nbsp;smála se&nbsp;zas. Má&nbsp;zvláštní smích, jako když drobným zvonkem zvoní. A&nbsp;když rozestřela na&nbsp;podlaze k&nbsp;posteli huňatou lišku, ovroubenou červeným suknem, měla novou radost, že&nbsp;Kačenka se&nbsp;liščí hlavy s&nbsp;těma skleněnýma očima bojí. „Budu ji&nbsp;tím strašit, když nebude hodná!“ Ti&nbsp;lidé jsou z&nbsp;maličkosti hned šťastni.</span></p>
          <p class="chunk" data-nb-ref-number="36" data-nb-words="138" data-nb-chars="752"><span class="idea" data-nb-ref-number="38" id="idea38" data-nb-words="138" data-nb-chars="752">Ale pak bych se&nbsp;byl brzy zlobil. Když jsem přibyl s&nbsp;druhou forkou nářadí, viděl jsem otevřenými dveřmi, že&nbsp;v&nbsp;druhém pokojíku klečí Pepík na&nbsp;sesli u&nbsp;akvária a&nbsp;má na&nbsp;dlani vylovenou zlatou rybku. Přiskočil jsem rychle. „Ježíš Maria!“ slyším za&nbsp;sebou neznámý hlas ženský, a&nbsp;když jsem se&nbsp;ohlídl, utíkala nějaká ženská ze&nbsp;dveří. Konduktérka stála u&nbsp;postele a&nbsp;smála se, až&nbsp;se&nbsp;za&nbsp;boky brala. „To byla paní malířka. Lehla si, aby viděla, jak se&nbsp;to&nbsp;leží. Domácí slečna taky si&nbsp;libovala, že&nbsp;se&nbsp;leží dobře.“ Myslím, že&nbsp;konduktérka přivede celý dům sem, aby si&nbsp;lehnul&nbsp;– na&nbsp;čempak ti&nbsp;lidé líhají? Ale Pepík mně nesmí bez dohledu do&nbsp;bytu, ještě by&nbsp;mi&nbsp;jednou akvárium převrhl. Ostatně pěkný kluk, kadeře jako len a&nbsp;oči jako trnky&nbsp;– ty&nbsp;oči nemá po&nbsp;otci, snad po&nbsp;matce.</span></p>
          <p class="chunk" data-nb-ref-number="37" data-nb-words="45" data-nb-chars="260"><span class="idea" data-nb-ref-number="39" id="idea39" data-nb-words="45" data-nb-chars="260">Pořád poslouchám, tluče-li slavík. Neslyším nic, snad je&nbsp;mu&nbsp;příliš ještě zima. Pěkné jaro, už&nbsp;máme jaro šest neděl a&nbsp;chodíme pořád ještě v&nbsp;zimnících! Snad bude, čím dál do&nbsp;léta, zima tím větší, a&nbsp;budeme nosit letní kožichy&nbsp;– hehe, dobrý nápad: „letní kožichy“.</span></p>
          <p class="chunk" data-nb-ref-number="38" data-nb-words="64" data-nb-chars="358"><span class="idea" data-nb-ref-number="40" id="idea40" data-nb-words="64" data-nb-chars="358">Ale slavíkovi trochu zimy přec nevadí?&nbsp;– Naslouchám marně&nbsp;– žádný klokot!&nbsp;– Kroky! Mužské, těžké kroky, a&nbsp;přicházejí po&nbsp;chodbě blíž. Vrzly dveře, to&nbsp;jsou dveře naší kuchyně&nbsp;– ženský hlas, mužský hlas&nbsp;– patrně přibyl konduktér z&nbsp;cesty. Honem zhasím a&nbsp;lehnu si, ona by&nbsp;ho&nbsp;přivedla, aby zkusil, jak se&nbsp;to&nbsp;leží. A&nbsp;konduktér, když přijede z&nbsp;cesty, je&nbsp;tak špinavý.</span></p>
          <hr>
          <p class="chunk" data-nb-ref-number="39" data-nb-words="56" data-nb-chars="374"><span class="idea" data-nb-ref-number="41" id="idea41" data-nb-words="56" data-nb-chars="374">Zákon občanský. Řád směneční. Zákon obchodní. Řízení soudní. Patent sumární. Patent o&nbsp;řízení v&nbsp;rušení držení. Patent o&nbsp;řízení v&nbsp;rozepřích o&nbsp;nájmu. Zákon horní. Zákon vodní. Zákon trestní. Řád trestní. Zákon o&nbsp;řízení ve&nbsp;věcech nesporných. Zákon obecní. Řád notariátní. Řád živnostenský. Řád knihovní. Řízení směnečné. Zákon o&nbsp;spolcích. Zákon o&nbsp;myslivosti. Zákon o&nbsp;poplatcích.</span></p>
          <p class="chunk" data-nb-ref-number="40" data-nb-words="51" data-nb-chars="289"><span class="idea" data-nb-ref-number="42" id="idea42" data-nb-words="51" data-nb-chars="289">Tak! Každé ráno si&nbsp;ten seznam přehlídnu, abych viděl, jak je&nbsp;toho mnoho, co&nbsp;ještě mně schází, a&nbsp;v&nbsp;píli neustál. Však píle potrvá, jsem teď zcela jiný člověk. Ale kdykoliv a&nbsp;jakékoliv budu mít dobré předsevzetí, po&nbsp;každé si&nbsp;je&nbsp;napíšu, a&nbsp;každý den číst, každý den! Člověk zapomíná mimovolně.</span></p>
        </section>
        <section>
          <p class="chunk" data-nb-ref-number="41" data-nb-words="102" data-nb-chars="596"><span class="idea" data-nb-ref-number="43" id="idea43" data-nb-words="102" data-nb-chars="596">Dobrá snídaně. Káva bez cikorie<sup id="fnref:6"><a href="#fn:6" class="footnote-ref" role="doc-noteref">6</a></sup>, kyprý rohlík. Konduktérka v&nbsp;bílé ranní kazajce. Září, je&nbsp;vidět na&nbsp;ní&nbsp;šťastné manželství. „Dobrá káva, výborná,“ pravím, abych si&nbsp;ji&nbsp;zcela naklonil.&nbsp;– „Nu to&nbsp;mne těší, pane doktore, jen když vám chutná.&nbsp;– Neporoučíte nic?“ Teď si&nbsp;vzpomínám na&nbsp;konduktéra. „Váš pán je&nbsp;doma? Musím se&nbsp;s&nbsp;ním přec honem seznámit.“&nbsp;– „Šel na&nbsp;nádraží s&nbsp;raportem, přijde až&nbsp;k&nbsp;obědu.“ Zas se&nbsp;směje, ona se&nbsp;směje pořád. „Já bych teď ustlala a&nbsp;trochu poklidila, Kačenku jsem zrovna vykoupala a&nbsp;ona usnula,“ dodává; „překáží-li to&nbsp;panu doktorovi, mohl by&nbsp;pan doktor zatím do&nbsp;druhého pokoje.“</span></p>
          <p class="chunk" data-nb-ref-number="42" data-nb-words="113" data-nb-chars="699"><span class="idea" data-nb-ref-number="44" id="idea44" data-nb-words="113" data-nb-chars="699">Jdu do&nbsp;druhého pokoje a&nbsp;dívám se&nbsp;z&nbsp;okna na&nbsp;dvůr. V&nbsp;obou patrech naproti kytky v&nbsp;oknech. Ty&nbsp;obyčejné u&nbsp;nás kytky, to&nbsp;se&nbsp;rozumí. Mohla by&nbsp;se&nbsp;sepsat zvláštní okenní Flora česká. Vonná bazalka s&nbsp;tím velkým, šťavnatým listem: ale když se&nbsp;list trochu rozžmolí, zvadne&nbsp;–„pomilovaná dívka“. Balzamína, bez vůně, ale s&nbsp;četným květem; každý si&nbsp;ji&nbsp;ročně pěstuje z&nbsp;loňského semene. Protivná pelargonie s&nbsp;koženým smutným listem a&nbsp;křiklavě červeným květem. Růžovec s&nbsp;vystříhaným listím; snese už&nbsp;trochu mnutí. Muškát, rozmarýna, to&nbsp;se&nbsp;rozumí. Rozmarýna, květina svatební, květina pohřební. Vůně: láska; stálá zeleň: věrnost. Rozmarýna sílí prý paměť, musím si&nbsp;jí&nbsp;koupit několik hrnků. Rozmarýnu pouštějí po&nbsp;vodě&nbsp;–</span></p>
        </section>
        <section>
          <p class="chunk" data-nb-ref-number="43" data-nb-words="11" data-nb-chars="52"><em><span class="idea" data-nb-ref-number="45" id="idea45" data-nb-words="4" data-nb-chars="21">Kytka jede po&nbsp;potoce,<br></span>
<span class="idea" data-nb-ref-number="46" id="idea46" data-nb-words="7" data-nb-chars="31">snad ji, Jene, chytneš v&nbsp;roce&nbsp;–</span></em></p>
        </section>
        <section>
          <p class="chunk" data-nb-ref-number="44" data-nb-words="8" data-nb-chars="39"><span class="idea" data-nb-ref-number="47" id="idea47" data-nb-words="8" data-nb-chars="39">i&nbsp;ne, nechytnu, to&nbsp;tak, brzy se&nbsp;oženit!</span></p>
          <p class="chunk" data-nb-ref-number="45" data-nb-words="37" data-nb-chars="208"><span class="idea" data-nb-ref-number="48" id="idea48" data-nb-words="37" data-nb-chars="208">Zahrádka už&nbsp;je&nbsp;pěkně urovnána. Moc besídek v&nbsp;ní, snad pro každou rodinu v&nbsp;domě jedna. Po&nbsp;besídkách se&nbsp;nejspíš budou pnout malvy, aby Pepík mohl trhat syrečky<sup id="fnref:7"><a href="#fn:7" class="footnote-ref" role="doc-noteref">7</a></sup>. A&nbsp;na záhonech bude kopr, na&nbsp;omáčku ke&nbsp;knedlíkům.</span></p>
          <p class="chunk" data-nb-ref-number="46" data-nb-words="91" data-nb-chars="565"><span class="idea" data-nb-ref-number="49" id="idea49" data-nb-words="91" data-nb-chars="565">„Už je&nbsp;uklizeno, pane doktore,“ směje se&nbsp;konduktérka ve&nbsp;dveřích. Okna v&nbsp;prvním pokoji otevřela dokořán. Musím je&nbsp;zas zavřít, ale raději až&nbsp;odejde. „Neporoučíte nic?“ Pravý vzor úslužnosti, musím s&nbsp;ní alespoň přívětivě porozprávět. Od&nbsp;malířů sem zalehá křik malého dítěte a&nbsp;několikačárkovaný dorostlý soprán ženský. „Mají tam nemluvně, ne?“&nbsp;– „Ročáčka, vřeští celý den. (Okna do&nbsp;dvora se&nbsp;budou otvírat málokdy.) A&nbsp;malířka taky pořád křičí. Ta&nbsp;má&nbsp;ty&nbsp;panty u&nbsp;své chlebárny dobře namazány!“ (Okna do&nbsp;dvora se&nbsp;neotevřou nikdy, okno do&nbsp;zahrady může být celý den dokořán.)</span></p>
          <p class="chunk" data-nb-ref-number="47" data-nb-words="154" data-nb-chars="894"><span class="idea" data-nb-ref-number="50" id="idea50" data-nb-words="154" data-nb-chars="894">Pozoruju, že&nbsp;konduktérka se&nbsp;salonně právě nevyjadřuje&nbsp;– no, jednoduchá ženská. Podobá se&nbsp;však, že&nbsp;existují zvláštní malostranská pořekadla, budu si&nbsp;je&nbsp;zapisovat, např. hned o&nbsp;těch pantech. Vidouc, že&nbsp;si&nbsp;něco zapisuju, praví: „Snad nevytrhuju pana doktora, snad má&nbsp;pan doktor práci?“&nbsp;– „I&nbsp;ne&nbsp;– jen tak&nbsp;–“ pravím. „Kdopak to&nbsp;bydlí nad malířem?“&nbsp;– „Nějaký podivín, starý mládenec. Provazník se&nbsp;jmenuje, ani nevím, čím byl. Nedělá celý den pranic, nevychází, dívá se&nbsp;jen jako vejr z&nbsp;okna a&nbsp;kouká se&nbsp;jedovatýma očima, co&nbsp;dělají sousedé. Aspoň kdyby kočku hladil po&nbsp;zádech.“ Směje se. (Zapisuju: kočku hladit po&nbsp;zádech.) „V&nbsp;prvním patře do&nbsp;ulice bydlí domácí pán se&nbsp;svou slečnou a&nbsp;v&nbsp;druhém patře do&nbsp;ulice bydlí pán a&nbsp;paní Vejrostková, úřadnická rodina. Musí být teprv krátce svoji, mají ještě zcela žluté prsteny.&nbsp;– Ale já&nbsp;tu&nbsp;plácám a&nbsp;kdo ví, neprobudila-li se&nbsp;už&nbsp;má&nbsp;Kačenka.“ Smích a&nbsp;už je&nbsp;ze&nbsp;dveří.</span></p>
          <p class="chunk" data-nb-ref-number="48" data-nb-words="10" data-nb-chars="58"><span class="idea" data-nb-ref-number="51" id="idea51" data-nb-words="10" data-nb-chars="58">Teď znám už&nbsp;všechno. Honem okna zavřít a&nbsp;začneme studovat.</span></p>
          <p class="chunk" data-nb-ref-number="49" data-nb-words="10" data-nb-chars="55"><span class="idea" data-nb-ref-number="52" id="idea52" data-nb-words="10" data-nb-chars="55">Devět hodin. A&nbsp;je úterek, dobrý den pro začátek studií!</span></p>
          <p class="chunk" data-nb-ref-number="50" data-nb-words="12" data-nb-chars="63"><span class="idea" data-nb-ref-number="53" id="idea53" data-nb-words="12" data-nb-chars="63">Začnu jako každý s&nbsp;občanským zákonem. Myslím, že&nbsp;to&nbsp;půjde dob&nbsp;–</span></p>
          <p class="chunk" data-nb-ref-number="51" data-nb-words="81" data-nb-chars="437"><span class="idea" data-nb-ref-number="54" id="idea54" data-nb-words="81" data-nb-chars="437">„Ale já&nbsp;jsem se&nbsp;ani nezeptala, jak se&nbsp;to&nbsp;panu doktorovi první noc spalo,“ zní vesele zas ode dveří. „Koukej se, Kačenko, pan doktor. Dej dobrýtro&nbsp;– kompliment (kloní ji) tak! Duc! duc! (Dělá, jako by&nbsp;ji&nbsp;házela na&nbsp;mne.) Dobře se&nbsp;spalo, to&nbsp;si&nbsp;myslím, na&nbsp;takové posteli! (Už je&nbsp;u&nbsp;postele.) Kačenko, koukej, to&nbsp;se&nbsp;to&nbsp;hajá! (Klade ji&nbsp;už&nbsp;zas na&nbsp;postel.) Vid mrško, to&nbsp;děláš paní? Je&nbsp;to&nbsp;postel!“ (Zas si&nbsp;tak napolovic sama ke&nbsp;Kačence přilehla.)</span></p>
          <p class="chunk" data-nb-ref-number="52" data-nb-words="11" data-nb-chars="64"><span class="idea" data-nb-ref-number="55" id="idea55" data-nb-words="11" data-nb-chars="64">Pěkná žínka, luzné podívání, ale&nbsp;–! Dívám se&nbsp;upřeně do&nbsp;zákoníku.</span></p>
          <p class="chunk" data-nb-ref-number="53" data-nb-words="15" data-nb-chars="81"><span class="idea" data-nb-ref-number="56" id="idea56" data-nb-words="15" data-nb-chars="81">„Pojď, Káčo, pan doktor má&nbsp;co&nbsp;dělat, nesmíme překážet.“ A&nbsp;už je&nbsp;se&nbsp;smíchem venku.</span></p>
          <p class="chunk" data-nb-ref-number="54" data-nb-words="3" data-nb-chars="19"><span class="idea" data-nb-ref-number="57" id="idea57" data-nb-words="3" data-nb-chars="19">Naivní k&nbsp;neuvěření!</span></p>
          <p class="chunk" data-nb-ref-number="55" data-nb-words="16" data-nb-chars="106"><span class="idea" data-nb-ref-number="58" id="idea58" data-nb-words="16" data-nb-chars="106">Tedy! Nejprv s&nbsp;rozvahou každý paragraf přečíst! Úvodní prohlašovací patent necháme být. <em>Úvod.</em> O&nbsp;zákonech&nbsp;–</span></p>
          <p class="chunk" data-nb-ref-number="56" data-nb-words="38" data-nb-chars="198"><span class="idea" data-nb-ref-number="59" id="idea59" data-nb-words="38" data-nb-chars="198">Kočka! Bílá kočka! Stojí u&nbsp;dveří a&nbsp;mňouká. Já&nbsp;ji&nbsp;přec posud nespatřil, je&nbsp;to&nbsp;naše kočka?&nbsp;– Jakpak se&nbsp;dělá honem na&nbsp;kočku? Aha: „Čičí!“ Když ale budu dělat na&nbsp;ni&nbsp;„čičí“, bude mňoukat třeba ještě víc!</span></p>
          <p class="chunk" data-nb-ref-number="57" data-nb-words="70" data-nb-chars="371"><span class="idea" data-nb-ref-number="60" id="idea60" data-nb-words="70" data-nb-chars="371">Ne, když je&nbsp;zde, nemohu studovat! Nemám kočky rád, jsou zlé, falešné a&nbsp;chytají myši. Také škrabou a&nbsp;kousají! A&nbsp;když někdo spí, položí se&nbsp;mu&nbsp;na&nbsp;krk a&nbsp;udusí ho. Předsevzetí: Každou noc, než si&nbsp;lehnu, dělat „čičí!“ Že&nbsp;prý se&nbsp;také rády vzteknou&nbsp;– to&nbsp;by&nbsp;tak bylo&nbsp;– musím se&nbsp;konduktérky šetrně&nbsp;– snad je&nbsp;to&nbsp;její miláček&nbsp;– zeptat, nepozoruje-li dle něčeho, že&nbsp;je&nbsp;trochu vzteklá.</span></p>
          <p class="chunk" data-nb-ref-number="58" data-nb-words="31" data-nb-chars="178"><span class="idea" data-nb-ref-number="61" id="idea61" data-nb-words="31" data-nb-chars="178">Už&nbsp;zase mňouká.&nbsp;– Pootevřel jsem dveře, kočka vyběhla. Konduktérka: jestli prý si&nbsp;něčeho přeju. Že&nbsp;nic. Vždyť prý jsem ale pootevřel dveře. Jen kvůli kočce tento. A&nbsp;tak!&nbsp;– smích.</span></p>
          <p class="chunk" data-nb-ref-number="59" data-nb-words="2" data-nb-chars="6"><span class="idea" data-nb-ref-number="62" id="idea62" data-nb-words="2" data-nb-chars="6">Úvod&nbsp;–</span></p>
          <p class="chunk" data-nb-ref-number="60" data-nb-words="163" data-nb-chars="921"><span class="idea" data-nb-ref-number="63" id="idea63" data-nb-words="163" data-nb-chars="921">Klepání. Malíř. Že&nbsp;prý nechce vytrhovat, že&nbsp;ale, když byla prve moje okna otevřena, viděl na&nbsp;stěně obrazy viset, a&nbsp;to prý mu&nbsp;nedá. Mám dvě kvaše od&nbsp;Navrátila, jednu: Moře v&nbsp;bouři, ráz temný, druhou: Moře v&nbsp;slunečním jasu, ráz veselý. Malíř se&nbsp;před ně&nbsp;postavil. Je&nbsp;oblečen k&nbsp;vycházce, má&nbsp;šosatý, sousedský černý kabát, hůl a&nbsp;šišatý klobouk. Kdyby z&nbsp;toho klobouku vyrůstala kalina, byl by&nbsp;to&nbsp;kozácký kurhan<sup id="fnref:8"><a href="#fn:8" class="footnote-ref" role="doc-noteref">8</a></sup>. To&nbsp;prý musí být Navrátil. „Ano.“ Takových Navrátilů že&nbsp;ještě neviděl. Kdy prý si&nbsp;uděláme šístku? „No však se&nbsp;stane, stane.“ S&nbsp;panem domácím prý můžem hrát ve&nbsp;třech, a&nbsp;kdybych si&nbsp;pozval nějakého svého známého, mohli bychom hrát ve&nbsp;čtyřech. Že&nbsp;mně ale musí říci, jeho žena že&nbsp;se&nbsp;přede mnou stydí. Překvapil jsem ji&nbsp;včera zde, jak ležela na&nbsp;mé&nbsp;posteli, paní Vilhelmová že&nbsp;ji&nbsp;ale byla vyzvala. Usmívám se&nbsp;zdvořile&nbsp;– „no, však já&nbsp;vaši ctěnou paničku uchlácholím, není tak zle“.&nbsp;– „Ty ženské!“ Potřásáme si&nbsp;ruce, on&nbsp;jde.</span></p>
          <p class="chunk" data-nb-ref-number="61" data-nb-words="20" data-nb-chars="126"><span class="idea" data-nb-ref-number="64" id="idea64" data-nb-words="20" data-nb-chars="126">Konduktérka ve&nbsp;dveřích. Že&nbsp;prý je&nbsp;hned deset, nepřeju-li si&nbsp;zdola snídani na&nbsp;vidličku. „Děkuju, nesnídám nikdy na&nbsp;vidličku.“&nbsp;–</span></p>
          <p class="chunk" data-nb-ref-number="62" data-nb-words="8" data-nb-chars="58"><span class="idea" data-nb-ref-number="65" id="idea65" data-nb-words="8" data-nb-chars="58">Úvod. O&nbsp;zákonech občanských vůbec. Pojem práva občanského.</span></p>
        </section>
        <section>
          <p class="chunk" data-nb-ref-number="63" data-nb-words="58" data-nb-chars="343"><span class="idea" data-nb-ref-number="66" id="idea66" data-nb-words="58" data-nb-chars="343">Dostal jsem se&nbsp;do&nbsp;příjemné zimnice. Tak jsem se&nbsp;zabral do&nbsp;paragrafů, že&nbsp;mně bylo líto, když přišel oběd. Dosti slušný, ale neobjemný&nbsp;– nu, beztoho není zdrávo se&nbsp;nacpat, když člověk pořád teď sedí.&nbsp;– Černou kávu?&nbsp;– „Ne, paní konduktérko, až&nbsp;do&nbsp;večera, takhle do&nbsp;osmi hodin, nepotřebuju praničeho.“ Zdali ani doutníků ne? „Nekouřím nikdy doma.“</span></p>
        </section>
        <section>
          <p class="chunk" data-nb-ref-number="64" data-nb-words="87" data-nb-chars="496"><span class="idea" data-nb-ref-number="67" id="idea67" data-nb-words="87" data-nb-chars="496">Výborně! Jako když bystřina unáší člun v&nbsp;závratném spěchu a&nbsp;předměty na&nbsp;břehu se&nbsp;jen míhají. Paragraf za&nbsp;paragrafem, jako když růženec běží skrz prsty. Ani bych si&nbsp;byl nepomyslil, že&nbsp;tolik znám a&nbsp;že to&nbsp;tak lehýnce půjde. Zabral jsem se&nbsp;tak do&nbsp;studia, že&nbsp;jsem nic neviděl a&nbsp;neslyšel. Myslím, že&nbsp;tu&nbsp;byla v&nbsp;pokoji konduktérka as&nbsp;šest- nebo desetkrát. Je&nbsp;mně taky, jako by&nbsp;byla Kačenku as&nbsp;dvakrát strašila srnkou. Mluvila-li na&nbsp;mne, nedal jsem jí&nbsp;zajisté odpovědi. Aspoň vidí, že&nbsp;nemám být vytrhován.</span></p>
          <p class="chunk" data-nb-ref-number="65" data-nb-words="24" data-nb-chars="134"><span class="idea" data-nb-ref-number="68" id="idea68" data-nb-words="24" data-nb-chars="134">Jsem náramně spokojen. 135 paragrafů! Teď večeři a&nbsp;pak dál. Ať&nbsp;mně někdo řekne, že&nbsp;práce není rozkoš! Chvěju se&nbsp;rozkoší na&nbsp;celém těle.</span></p>
          <p class="chunk" data-nb-ref-number="66" data-nb-words="51" data-nb-chars="291"><span class="idea" data-nb-ref-number="69" id="idea69" data-nb-words="51" data-nb-chars="291">Roštěná trochu tvrdá.&nbsp;– To&nbsp;jsem to&nbsp;vyvedl! Zapomněl jsem zcela na&nbsp;konduktéra. „Ano, ještě půl litru, paničko. Mohu teď s&nbsp;vaším pánem mluvit?&nbsp;– Abychom se&nbsp;přec trochu poznali!“&nbsp;– „Už je&nbsp;pryč na&nbsp;nádraží, jede v&nbsp;devět hodin. Jsem zase vdovou.“ A&nbsp;směje se. Snad konduktéra ani jaktěživ nepoznám.</span></p>
        </section>
        <section>
          <p class="chunk" data-nb-ref-number="67" data-nb-words="28" data-nb-chars="152"><span class="idea" data-nb-ref-number="70" id="idea70" data-nb-words="28" data-nb-chars="152">Půl jedenácté. Jsem unaven; chuti neubylo, ale čivy popouštějí.&nbsp;– Občanský zákon má&nbsp;1502 §§&nbsp;– za&nbsp;osm dní jsem s&nbsp;ním hotov. Počkejme, hrajme si&nbsp;trochu!&nbsp;–</span></p>
          <p class="chunk" data-nb-ref-number="68" data-nb-words="16" data-nb-chars="108"><span class="idea" data-nb-ref-number="71" id="idea71" data-nb-words="16" data-nb-chars="108">Spočítal jsem všechny paragrafy ostatních zákonů&nbsp;– jednoduchá divise&nbsp;– <em>nejdýl za&nbsp;měsíc jsem připraven úplně!</em></span></p>
          <p class="chunk" data-nb-ref-number="69" data-nb-words="31" data-nb-chars="162"><span class="idea" data-nb-ref-number="72" id="idea72" data-nb-words="31" data-nb-chars="162">Ještě se&nbsp;sice po&nbsp;těle chvěju, tepny bijou a&nbsp;spát as&nbsp;nebudu hned moci, ale lehnu si, kvůli odpočinku. Dám si&nbsp;svítilnu a&nbsp;zápisník na&nbsp;stolek k&nbsp;posteli. Budu dumat.&nbsp;–</span></p>
          <p class="chunk" data-nb-ref-number="70" data-nb-words="30" data-nb-chars="143"><span class="idea" data-nb-ref-number="73" id="idea73" data-nb-words="30" data-nb-chars="143">To&nbsp;jsem se&nbsp;lekl&nbsp;– fuj! Jdu k&nbsp;posteli a&nbsp;na posteli něco leží. Dva malé vzpřímené trojhránky&nbsp;– kočka! Leží, má&nbsp;jen hlavu vzhůru a&nbsp;dívá se&nbsp;na&nbsp;mne.</span></p>
          <p class="chunk" data-nb-ref-number="71" data-nb-words="69" data-nb-chars="320"><span class="idea" data-nb-ref-number="74" id="idea74" data-nb-words="69" data-nb-chars="320">Co&nbsp;teď dělat? Kdybych věděl, jak se&nbsp;kočka plaší&nbsp;– ne, plašit ji&nbsp;nechci, ale jak se&nbsp;na&nbsp;ni&nbsp;dělá, když má&nbsp;jít pryč.&nbsp;– Huš!&nbsp;– Heja, heja!&nbsp;– Dívá se&nbsp;na&nbsp;mne jakoby nic. Kalhoty, kalhoty&nbsp;– pardon, tak se&nbsp;volá na&nbsp;zajíce!&nbsp;– Jdeš?&nbsp;– Meteš!&nbsp;–&nbsp;– Liduška, liduška!&nbsp;– Kšaven!&nbsp;– Teď se&nbsp;už&nbsp;na&nbsp;mne nedívá. Položila hlavu a&nbsp;spí.&nbsp;– Co&nbsp;teď?</span></p>
          <p class="chunk" data-nb-ref-number="72" data-nb-words="26" data-nb-chars="133"><span class="idea" data-nb-ref-number="75" id="idea75" data-nb-words="26" data-nb-chars="133">Dravá zvířata prý se&nbsp;bojí ohně. Dávám svítilnu blíž&nbsp;– skoro až&nbsp;k&nbsp;ní&nbsp;– kočka se&nbsp;ani nehne, jen oči trochu mžourají, myslím, že&nbsp;mrzutě.</span></p>
          <p class="chunk" data-nb-ref-number="73" data-nb-words="16" data-nb-chars="84"><span class="idea" data-nb-ref-number="76" id="idea76" data-nb-words="16" data-nb-chars="84">Střevíc! Netrefil jsem ji, ale už&nbsp;je&nbsp;dole a&nbsp;u&nbsp;dveří. Pootevřel jsem&nbsp;– zaplať pánbůh!</span></p>
          <p class="chunk" data-nb-ref-number="74" data-nb-words="43" data-nb-chars="234"><span class="idea" data-nb-ref-number="77" id="idea77" data-nb-words="43" data-nb-chars="234">Za&nbsp;dveřmi hlas, poroučím-li něco.&nbsp;– Ne.&nbsp;– Že&nbsp;jsem ale otevřel dveře.&nbsp;– „Vyháněl jsem jen kočku!“&nbsp;– Jen abych řekl, chci-li něco. Že&nbsp;prý, když je&nbsp;sama, nemůže dobře spát a&nbsp;má beztoho dlouhou chvíli.&nbsp;– Neodpovídám.&nbsp;– Tajený smích venku.</span></p>
        </section>
        <section>
          <p class="chunk" data-nb-ref-number="75" data-nb-words="15" data-nb-chars="69"><span class="idea" data-nb-ref-number="78" id="idea78" data-nb-words="15" data-nb-chars="69">Ježíši, to&nbsp;je&nbsp;rozkoš!&nbsp;– Tyun tyun tyun tyun, spe tyu ckva&nbsp;– slavík!&nbsp;–</span></p>
          <p class="chunk" data-nb-ref-number="76" data-nb-words="19" data-nb-chars="125"><span class="idea" data-nb-ref-number="79" id="idea79" data-nb-words="19" data-nb-chars="125">Jak sladký to&nbsp;zpěv! Jaké divoucí hrdélko!&nbsp;– Božská Filomelo, tisíci poetů oslavovaná! Pěvče jara, pěvče lásky, pěvče rozkoše!</span></p>
          <p class="chunk" data-nb-ref-number="77" data-nb-words="9" data-nb-chars="33"><span class="idea" data-nb-ref-number="80" id="idea80" data-nb-words="9" data-nb-chars="33">Tyo tyo tyo tyo tyo tyo tyo tyx&nbsp;–</span></p>
          <p class="chunk" data-nb-ref-number="78" data-nb-words="5" data-nb-chars="25"><span class="idea" data-nb-ref-number="81" id="idea81" data-nb-words="5" data-nb-chars="25">Kutyo kutyo kutyo kutyo&nbsp;–</span></p>
          <p class="chunk" data-nb-ref-number="79" data-nb-words="20" data-nb-chars="118"><span class="idea" data-nb-ref-number="82" id="idea82" data-nb-words="20" data-nb-chars="118">Tyranové lidé, že&nbsp;takové ptáče zbavují svobody! Jen když je&nbsp;úplně volné, plyne volně také jeho píseň. Velebím zákony&nbsp;–</span></p>
          <p class="chunk" data-nb-ref-number="80" data-nb-words="10" data-nb-chars="29"><span class="idea" data-nb-ref-number="83" id="idea83" data-nb-words="10" data-nb-chars="29">Cy&nbsp;cy&nbsp;cy&nbsp;cy&nbsp;cy&nbsp;cy&nbsp;cy&nbsp;cy&nbsp;cy&nbsp;ci</span></p>
          <p class="chunk" data-nb-ref-number="81" data-nb-words="5" data-nb-chars="26"><span class="idea" data-nb-ref-number="84" id="idea84" data-nb-words="5" data-nb-chars="26">Kvorror tyu ckva pipikvi&nbsp;–</span></p>
          <p class="chunk" data-nb-ref-number="82" data-nb-words="11" data-nb-chars="66"><span class="idea" data-nb-ref-number="85" id="idea85" data-nb-words="11" data-nb-chars="66">jako med!&nbsp;– velebím zákony, které jsou na&nbsp;ochranu opeřených pěvců.</span></p>
          <p class="chunk" data-nb-ref-number="83" data-nb-words="5" data-nb-chars="21"><span class="idea" data-nb-ref-number="86" id="idea86" data-nb-words="5" data-nb-chars="21">Ckvo ckvo ckvo ckvo&nbsp;–</span></p>
          <p class="chunk" data-nb-ref-number="84" data-nb-words="7" data-nb-chars="45"><span class="idea" data-nb-ref-number="87" id="idea87" data-nb-words="7" data-nb-chars="45">Tohleto je&nbsp;trochu pronikavé&nbsp;– jináč, démante!</span></p>
          <p class="chunk" data-nb-ref-number="85" data-nb-words="7" data-nb-chars="25"><span class="idea" data-nb-ref-number="88" id="idea88" data-nb-words="7" data-nb-chars="25">Cak cak cak cak cak cak&nbsp;–</span></p>
          <p class="chunk" data-nb-ref-number="86" data-nb-words="9" data-nb-chars="49"><span class="idea" data-nb-ref-number="89" id="idea89" data-nb-words="9" data-nb-chars="49">Eh&nbsp;kuš! Vždyť to&nbsp;jde mozkem jako rozžhavený drát!</span></p>
          <p class="chunk" data-nb-ref-number="87" data-nb-words="13" data-nb-chars="51"><span class="idea" data-nb-ref-number="90" id="idea90" data-nb-words="13" data-nb-chars="51">Cak cak cak cak… cak cak cak cak cak cak… cak cak&nbsp;–</span></p>
          <p class="chunk" data-nb-ref-number="88" data-nb-words="58" data-nb-chars="349"><span class="idea" data-nb-ref-number="91" id="idea91" data-nb-words="58" data-nb-chars="349">Už&nbsp;jsem na&nbsp;podlaze. To&nbsp;bych se&nbsp;zbláznil&nbsp;– jsem beztoho ještě rozechvěn! Aha, když zavřu dveře druhého pokoje, nebude ho&nbsp;slyšet… Cak cak cak… Nic platno! Ten proklatý cvočkář musí být někde směrem dvora… Cak cak… Ručnici, ručnici! Kdybych měl ručnici, vystřelím oknem, a&nbsp;kdyby mělo celé sousedstvo z&nbsp;toho dostat psotník! Že&nbsp;se&nbsp;takový hmyz nevystřílí!</span></p>
          <p class="chunk" data-nb-ref-number="89" data-nb-words="32" data-nb-chars="170"><span class="idea" data-nb-ref-number="92" id="idea92" data-nb-words="32" data-nb-chars="170">Cak cak cak cak cak cak… Ježíš Maria Josef! Můj mozek je&nbsp;jako podebraný! Ne, tohleto nevydržím. Kdybych věděl, kde sedí, nelenil bych, oblík bych se&nbsp;– cak cak… Už&nbsp;to&nbsp;mám!</span></p>
          <p class="chunk" data-nb-ref-number="90" data-nb-words="20" data-nb-chars="113"><span class="idea" data-nb-ref-number="93" id="idea93" data-nb-words="20" data-nb-chars="113">Vytrhl jsem ze&nbsp;šatníku starý svrchník, roztrhl podšívku, vyndal vatu a&nbsp;nacpal do&nbsp;uší, co&nbsp;se&nbsp;vešlo. Teď si&nbsp;štěkej!</span></p>
          <p class="chunk" data-nb-ref-number="91" data-nb-words="18" data-nb-chars="85"><span class="idea" data-nb-ref-number="94" id="idea94" data-nb-words="18" data-nb-chars="85">Cak cak&nbsp;– zas nic platno!&nbsp;– Všechnu vatu ven! Na&nbsp;uši, na&nbsp;hlavu, a&nbsp;tlustý šátek kolem.</span></p>
          <p class="chunk" data-nb-ref-number="92" data-nb-words="12" data-nb-chars="70"><span class="idea" data-nb-ref-number="95" id="idea95" data-nb-words="12" data-nb-chars="70">Pramálo platno, ten chlap metá své ohnivé cvočky skrz pevnostní zeď!&nbsp;–</span></p>
          <p class="chunk" data-nb-ref-number="93" data-nb-words="5" data-nb-chars="20"><span class="idea" data-nb-ref-number="96" id="idea96" data-nb-words="5" data-nb-chars="20">To&nbsp;bude děsná noc!&nbsp;–</span></p>
          <hr>
          <p class="chunk" data-nb-ref-number="94" data-nb-words="67" data-nb-chars="380"><span class="idea" data-nb-ref-number="97" id="idea97" data-nb-words="67" data-nb-chars="380">Deset hodin a&nbsp;já teprv vstávám! Hlava jako škopek. Nevím, kdy jsem usnul, myslím, že&nbsp;asi ku&nbsp;třetí. Mezi druhou a&nbsp;třetí jsem zimničně dřímal, slavík štěkal pořád. Na&nbsp;Starém Městě slavíci neštěkají. A&nbsp;nejspíš že&nbsp;mám rýmu. Mezi očima mne to&nbsp;lupe a&nbsp;v&nbsp;nose šimrá. Nebe je&nbsp;černé, vzduch zimavý. Bývá léto, kdy je&nbsp;i&nbsp;červenec jako listopad. Studené pršky, listy opadávají a&nbsp;člověka mrazí.</span></p>
          <p class="chunk" data-nb-ref-number="95" data-nb-words="52" data-nb-chars="291"><span class="idea" data-nb-ref-number="98" id="idea98" data-nb-words="52" data-nb-chars="291">Konduktérka mne žene do&nbsp;druhého pokoje, že&nbsp;prý bude poklízet. Nechá zas okna otevřena a&nbsp;rýma by&nbsp;se&nbsp;zvětšila&nbsp;– to&nbsp;ne! Půjdu zatím naproti k&nbsp;malířům. Jsem tím povinen malířce, aby se&nbsp;už&nbsp;nestyděla, člověk musí mít útlocit. A&nbsp;když malíř navštívil mne, musím zas navštívit jeho; vím, co&nbsp;se&nbsp;sluší.</span></p>
          <p class="chunk" data-nb-ref-number="96" data-nb-words="28" data-nb-chars="176"><span class="idea" data-nb-ref-number="99" id="idea99" data-nb-words="28" data-nb-chars="176">„Dnes to&nbsp;jde, navštívit Augustovic,“ míní konduktérka, „dnes Augustka šišlá.“ Mluví divné věci, ta&nbsp;moje konduktérka, co&nbsp;je&nbsp;to: dnes šišlá? Když někdo šišlá, šišlá přec pořád.&nbsp;–</span></p>
          <p class="chunk" data-nb-ref-number="97" data-nb-words="95" data-nb-chars="550"><span class="idea" data-nb-ref-number="100" id="idea100" data-nb-words="95" data-nb-chars="550">Zaklepal jsem. Naslouchám. Nic. Klepu zas. Opět nic. Vzal jsem opatrně za&nbsp;kliku, dveře se&nbsp;pootevřely. Hned v&nbsp;předním pokoji je&nbsp;celá rodina pohromadě. „Račte odpustit&nbsp;–“ Nikdo si&nbsp;mne nevšímá. On&nbsp;sedí u&nbsp;malířského rámu a&nbsp;má podepřenou hlavu, ona stojí s&nbsp;hlavou sklopenou u&nbsp;nízkého prádelníku a&nbsp;drží hadr v&nbsp;ruce. Jen Pepík se&nbsp;po&nbsp;mně ohlídl, vypláznul jazyk a&nbsp;zas se&nbsp;odvrátil; dívá se&nbsp;z&nbsp;otce na&nbsp;matku. Musím se&nbsp;tvářit, jako bych nezbednost Pepíkovu ani nezpozoroval; on&nbsp;pak přestane sám. Malý, černý psík mne očuchává; ani neštěká, je&nbsp;patrně příliš mlád.</span></p>
          <p class="chunk" data-nb-ref-number="98" data-nb-words="5" data-nb-chars="36"><span class="idea" data-nb-ref-number="101" id="idea101" data-nb-words="5" data-nb-chars="36">„Račte odpustit&nbsp;–“ silnějším hlasem.</span></p>
          <p class="chunk" data-nb-ref-number="99" data-nb-words="39" data-nb-chars="228"><span class="idea" data-nb-ref-number="102" id="idea102" data-nb-words="39" data-nb-chars="228">„Ah, pan soused&nbsp;– odpusťte, já&nbsp;myslil, že&nbsp;to&nbsp;služka. Ženo, pan doktor odnaproti! Máme dnes bramborovou polívku&nbsp;– já&nbsp;bych jedl bramborovou polívku třikrát za&nbsp;den&nbsp;– a&nbsp;přemýšlíme tady, máme-li dát do&nbsp;ní&nbsp;také krupky. Račte sednout.“</span></p>
          <p class="chunk" data-nb-ref-number="100" data-nb-words="80" data-nb-chars="470"><span class="idea" data-nb-ref-number="103" id="idea103" data-nb-words="80" data-nb-chars="470">Musím začít co&nbsp;možná feš<sup id="fnref:9"><a href="#fn:9" class="footnote-ref" role="doc-noteref">9</a></sup>. „Prosím, vždyť nejsem cizí, pána už&nbsp;znám a&nbsp;tady synka už&nbsp;taky znám a&nbsp;jemnostpaní už&nbsp;jsem taky spatřil. Představuju se, jemnostpaní, doktor Krumlovský.“ Fádní, suchá blondýnka se&nbsp;nemotorně ukloní. Vypadá to, jako když se&nbsp;dřevěná, kloubová loutka náhle z&nbsp;polovice nahne. Chce něco říci. „Prosím, prosím, pan Augusta mně řekl, že&nbsp;ráčíte se&nbsp;na&nbsp;mne trochu hněvat&nbsp;– hehe! Mezi sousedy to&nbsp;přec nic nedělá!“ Zas tak, jako by&nbsp;se&nbsp;někde v&nbsp;půli přelomila.</span></p>
          <p class="chunk" data-nb-ref-number="101" data-nb-words="23" data-nb-chars="102"><span class="idea" data-nb-ref-number="104" id="idea104" data-nb-words="23" data-nb-chars="102">Abych si&nbsp;sedl a&nbsp;jak prý se&nbsp;mně v&nbsp;novém bytu líbí. Že&nbsp;výborně, ale dnes v&nbsp;noci&nbsp;– a&nbsp;vypravuju o&nbsp;slavíku.</span></p>
          <p class="chunk" data-nb-ref-number="102" data-nb-words="7" data-nb-chars="35"><span class="idea" data-nb-ref-number="105" id="idea105" data-nb-words="7" data-nb-chars="35">„I&nbsp;jeje, slavík, a&nbsp;já ho&nbsp;neslyšel!“</span></p>
          <p class="chunk" data-nb-ref-number="103" data-nb-words="18" data-nb-chars="99"><span class="idea" data-nb-ref-number="106" id="idea106" data-nb-words="18" data-nb-chars="99">„Bodejť bys ho&nbsp;byl slyšel, když jsi byl jako kanón!“ vřízne se&nbsp;do&nbsp;rozpravy soprán ostrý jak břitva.</span></p>
          <p class="chunk" data-nb-ref-number="104" data-nb-words="4" data-nb-chars="17"><span class="idea" data-nb-ref-number="107" id="idea107" data-nb-words="4" data-nb-chars="17">„Já? No&nbsp;trochu&nbsp;–“</span></p>
          <p class="chunk" data-nb-ref-number="105" data-nb-words="58" data-nb-chars="347"><span class="idea" data-nb-ref-number="108" id="idea108" data-nb-words="58" data-nb-chars="347">„Tohle je&nbsp;také trochu? Podívejte se, pane doktore!“ Augustka vyhr­nu­je rukáv, vidím modřiny. „Já, pane doktore, jsem měla na&nbsp;vybranou, všichni mužští se&nbsp;po&nbsp;mně bláznili, a&nbsp;já si&nbsp;vzala toho&nbsp;– ty!“ Paní malířová má&nbsp;patrně vzdělání jako nějaká krámská. Jsem v&nbsp;rozpacích. Ale pozoruju, že&nbsp;vskutku šišlá. Teď utírá po&nbsp;nářadí prach, jako bych tu&nbsp;nebyl.</span></p>
          <p class="chunk" data-nb-ref-number="106" data-nb-words="71" data-nb-chars="362"><span class="idea" data-nb-ref-number="109" id="idea109" data-nb-words="71" data-nb-chars="362">„No, byl trochu malér, pane doktore,“ mínil malíř a&nbsp;namáhá se&nbsp;do&nbsp;úsměvu. Nejde mu&nbsp;to&nbsp;dobře. „Byl jsem arci v&nbsp;šesti hostincích, ale vypil jsem vždy jen jednu sklenici a&nbsp;hned jsem šel domů. Nemám štěstí v&nbsp;té věci. Jsem dobrý člověk, ale když se&nbsp;napiju, stane se&nbsp;ze&nbsp;mne člověk jiný, a&nbsp;ten pije dál a&nbsp;dělá pak hlouposti. Co&nbsp;je&nbsp;mně do&nbsp;toho, že&nbsp;ne?“ Chechtá se&nbsp;nuceně.</span></p>
          <p class="chunk" data-nb-ref-number="107" data-nb-words="54" data-nb-chars="302"><span class="idea" data-nb-ref-number="110" id="idea110" data-nb-words="54" data-nb-chars="302">„Někdy to&nbsp;neškodí, občas je&nbsp;to&nbsp;i&nbsp;zdravé, Luther praví&nbsp;–“, ale leknul jsem se&nbsp;náhle své řeči a&nbsp;nedomluvil jsem. Teď mně bylo, jako by&nbsp;užuž měl hadr mně letět na&nbsp;hlavu. „Ten slavík mne včera přivedl k&nbsp;zoufalství,“ obracím opatrně. Pes mně ožírá dole kalhotu. Nechci ho&nbsp;kopnout, ale nemohu pohodlně sedět.</span></p>
          <p class="chunk" data-nb-ref-number="108" data-nb-words="30" data-nb-chars="160"><span class="idea" data-nb-ref-number="111" id="idea111" data-nb-words="30" data-nb-chars="160">„To byste měl slyšet teprv mne&nbsp;– to&nbsp;je&nbsp;jux<sup id="fnref:10"><a href="#fn:10" class="footnote-ref" role="doc-noteref">10</a></sup>, viď, Anno?“ Anna nic. „Já umím tlouci jako slavík. Někdy jich svolám pět šest, to&nbsp;je&nbsp;pak koncert. Přesvědčíte se.“</span></p>
          <p class="chunk" data-nb-ref-number="109" data-nb-words="5" data-nb-chars="39"><span class="idea" data-nb-ref-number="112" id="idea112" data-nb-words="5" data-nb-chars="39">Začne-li jednou svolávat, zastřelím ho.</span></p>
          <p class="chunk" data-nb-ref-number="110" data-nb-words="15" data-nb-chars="86"><span class="idea" data-nb-ref-number="113" id="idea113" data-nb-words="15" data-nb-chars="86">„Já myslil, že&nbsp;ráčíte být krajinářem, a&nbsp;vy jste figurální.“ Má&nbsp;na&nbsp;rámu nějakou figuru.</span></p>
          <p class="chunk" data-nb-ref-number="111" data-nb-words="90" data-nb-chars="504"><span class="idea" data-nb-ref-number="114" id="idea114" data-nb-words="90" data-nb-chars="504">„Musím dělat samé svaté, kvůli živobytí. Tři řízy, červené neb modré, trochu masa a&nbsp;je to; také to&nbsp;nic nenese. Jsem vlastně portretista. Bývalo dost práce, celé Židovské Město jsem jednou měl&nbsp;– mnoho to&nbsp;arci neneslo, celý Žid za&nbsp;dvacet zlatých&nbsp;– ale přišel Němec a&nbsp;odloudil mně je.&nbsp;– Co&nbsp;mně napadá! Mám teď malovat svatého Kryšpína, pan doktor by&nbsp;mně mohl sedět modelem. Pan doktor se&nbsp;zcela hodí za&nbsp;svatého Kryšpína, on&nbsp;má&nbsp;tak něco!“ Copak mám, kradu snad? Obrátím řeč jinam, na&nbsp;Pepíka, získám si&nbsp;Pepíka.</span></p>
          <p class="chunk" data-nb-ref-number="112" data-nb-words="5" data-nb-chars="29"><span class="idea" data-nb-ref-number="115" id="idea115" data-nb-words="5" data-nb-chars="29">„Pepíčku, pojď ke&nbsp;mně, pojď!“</span></p>
          <p class="chunk" data-nb-ref-number="113" data-nb-words="5" data-nb-chars="26"><span class="idea" data-nb-ref-number="116" id="idea116" data-nb-words="5" data-nb-chars="26">„I&nbsp;jdi, vždyť jsi hloupý!“</span></p>
          <p class="chunk" data-nb-ref-number="114" data-nb-words="26" data-nb-chars="159"><span class="idea" data-nb-ref-number="117" id="idea117" data-nb-words="26" data-nb-chars="159">Otcovský pohlavek. Já&nbsp;cítím, že&nbsp;se&nbsp;červenám. Kluk bečí: „Vždyť to&nbsp;řekla dnes paní konduktérka mamince, že&nbsp;je&nbsp;ten doktor nějak hloupý! Viď, maminko?“&nbsp;– „Mlčíš!“</span></p>
          <p class="chunk" data-nb-ref-number="115" data-nb-words="24" data-nb-chars="125"><span class="idea" data-nb-ref-number="118" id="idea118" data-nb-words="24" data-nb-chars="125">Já&nbsp;že&nbsp;jsem hloupý!&nbsp;– „Pojď sem, Pepíčku, pojď!“, hlas se&nbsp;mně ale nějak zadrhuje. Kluk přichází bečky a&nbsp;staví se&nbsp;mezi mé&nbsp;nohy.</span></p>
          <p class="chunk" data-nb-ref-number="116" data-nb-words="118" data-nb-chars="578"><span class="idea" data-nb-ref-number="119" id="idea119" data-nb-words="118" data-nb-chars="578">Jakpak se&nbsp;jen honem s&nbsp;dětmi hraje?&nbsp;– „Ukaž ruku!&nbsp;– Ten vaří&nbsp;– ten smaží&nbsp;– ten peče&nbsp;– ten říká: dej mi&nbsp;kousek!&nbsp;– ten odpoví: matla&nbsp;– matla&nbsp;– matlafousek!“ Kluk se&nbsp;nesměje. „To je&nbsp;táta&nbsp;– to&nbsp;je&nbsp;máma&nbsp;– to&nbsp;je&nbsp;dědek&nbsp;– to&nbsp;je&nbsp;bába&nbsp;– to&nbsp;je&nbsp;–&nbsp;–“ Nevím dál. Kluk jako poleno. „Počkej, Pepíku, dám ti&nbsp;nějakou hádanku. Co&nbsp;je&nbsp;to: Zelená jsem, tráva nejsem; pleš mám, kněz nejsem; žlutá jsem, vosk nejsem; ocas mám, pes nejsem. Co&nbsp;je&nbsp;to?“&nbsp;– „Já nevím.“&nbsp;– Chci mu&nbsp;říci, ale nevím to&nbsp;teď sám. Pamatoval jsem si&nbsp;jen hádanku, a&nbsp;nevím, co&nbsp;znamená. „Tak říkej ještě něco hloupého,“ vybízí mne Pepík.</span></p>
          <p class="chunk" data-nb-ref-number="117" data-nb-words="60" data-nb-chars="351"><span class="idea" data-nb-ref-number="120" id="idea120" data-nb-words="60" data-nb-chars="351">Seberu se, jako bych nebyl slyšel. Poroučím se: „Musím ku&nbsp;svým studiím. Už&nbsp;jde asi na&nbsp;dvanáctou.“&nbsp;– „I&nbsp;toto,“ míní malíř, „tolik! Naše hodiny musí jít napřed alespoň o&nbsp;půl hodiny.“&nbsp;– „Nejdou,“ řeže Augustka, „včera, když bily z&nbsp;věže, nařídila jsem je&nbsp;smetákem.“&nbsp;– Že&nbsp;prý náramné potěšení a&nbsp;abych přicházel hodně často. Že&nbsp;budeme zajisté dobří sousedé!</span></p>
          <p class="chunk" data-nb-ref-number="118" data-nb-words="7" data-nb-chars="37"><span class="idea" data-nb-ref-number="121" id="idea121" data-nb-words="7" data-nb-chars="37">Teď bych rád věděl, proč jsem hloupý!</span></p>
          <p class="chunk" data-nb-ref-number="119" data-nb-words="12" data-nb-chars="80"><span class="idea" data-nb-ref-number="122" id="idea122" data-nb-words="12" data-nb-chars="80">Na&nbsp;chodbě jsem pozdravil nějakou ženskou, nejspíš slečna domácí. Už&nbsp;hezky stará.</span></p>
          <p class="chunk" data-nb-ref-number="120" data-nb-words="130" data-nb-chars="730"><span class="idea" data-nb-ref-number="123" id="idea123" data-nb-words="130" data-nb-chars="730">„Šišlala?“ ptá se&nbsp;konduktérka.&nbsp;– „Šišlá.“&nbsp;– „To mají tedy dnes peníze. Když nemají groše, mluví zcela dobře.“ Patrně má&nbsp;konduktérka hrozně pomlouvačnou hubu. „Když šel pan doktor po&nbsp;chodbě sem, vyhnul se&nbsp;Provazník z&nbsp;okna a&nbsp;díval se&nbsp;za&nbsp;ním.“ Hledím nahoru. Zdá se&nbsp;mně, že&nbsp;tam vidím voskově žlutou, tenkou tvář; víc nevidím. Zdali prý ničeho neporoučím. Trochu mrzutě: Ne. Zdali prý by&nbsp;si&nbsp;nemohla dát Kačenku trochu sem do&nbsp;mého pokoje. Musí ke&nbsp;kupci, hned je&nbsp;ale zas zde; a&nbsp;Kačenka se&nbsp;rozpláče, když je&nbsp;sama. „Vždyť ji&nbsp;přec neumím chovat!“&nbsp;– „Položím ji&nbsp;jen na&nbsp;postel.“&nbsp;– „A&nbsp;jakpak, když se&nbsp;rozpláče?“&nbsp;– „Ó&nbsp;ne, dokud někoho vidí.“&nbsp;– „Nebo když mně tu&nbsp;vyvede něco…?“&nbsp;– „Taková chudinka!“&nbsp;– Ano, taková chudinka!&nbsp;– Jsem náramně mrzut.</span></p>
        </section>
        <section>
          <p class="chunk" data-nb-ref-number="121" data-nb-words="5" data-nb-chars="38"><span class="idea" data-nb-ref-number="124" id="idea124" data-nb-words="5" data-nb-chars="38">Předsevzetí: působit na&nbsp;Pepíka mravně.</span></p>
        </section>
        <section>
          <p class="chunk" data-nb-ref-number="122" data-nb-words="16" data-nb-chars="110"><span class="idea" data-nb-ref-number="125" id="idea125" data-nb-words="16" data-nb-chars="110">Četl jsem jednou Burnandovy Dobré myšlenky. Moje „předsevzetí“ jsou ale něco naprosto jiného, já&nbsp;ho&nbsp;neimituju.</span></p>
        </section>
        <section>
          <p class="chunk" data-nb-ref-number="123" data-nb-words="22" data-nb-chars="119"><span class="idea" data-nb-ref-number="126" id="idea126" data-nb-words="22" data-nb-chars="119">Ani bych si&nbsp;byl nepomyslil, že&nbsp;se&nbsp;dnes přec zase tak do&nbsp;studií vpravím, jsem spokojen, ale strašně unaven&nbsp;– půjdu spát.</span></p>
          <p class="chunk" data-nb-ref-number="124" data-nb-words="7" data-nb-chars="44"><span class="idea" data-nb-ref-number="127" id="idea127" data-nb-words="7" data-nb-chars="44">Slavík neštěká, snad zmrznul. Dej to&nbsp;pánbůh!</span></p>
          <p class="chunk" data-nb-ref-number="125" data-nb-words="8" data-nb-chars="41"><span class="idea" data-nb-ref-number="128" id="idea128" data-nb-words="8" data-nb-chars="41">To&nbsp;bych přec rád věděl, proč jsem hloupý!</span></p>
          <hr>
          <p class="chunk" data-nb-ref-number="126" data-nb-words="96" data-nb-chars="577"><span class="idea" data-nb-ref-number="129" id="idea129" data-nb-words="96" data-nb-chars="577">„Tedy napřed už&nbsp;mou gratulaci! Myslím si, že&nbsp;od&nbsp;starého přítele přijmeš přec nějakou radu, an&nbsp;mám za&nbsp;svou bratrskou povinnost, vím-li radu dobrou, sdělit Ti&nbsp;ji. Především ku&nbsp;zkoušce chladnou krev! Vědít budeš dost, o&nbsp;tom jsem přesvědčen, ale chladná krev má, abych tak řekl, dvakrát větší cenu než všechny vědomosti. Páni vrchnozemští radové dávají nejvíce otázky rozumové, a&nbsp;nenapadne-li Ti&nbsp;už&nbsp;pranic jiného a&nbsp;pan rada Ti&nbsp;řekne: ‚Když někdo s&nbsp;takovou věcí k&nbsp;Vám co&nbsp;advokátu přijde, co&nbsp;budete dělat?‘&nbsp;–, odpověz důvěrně: ‚Budu žádat od&nbsp;něho peněžitou zálohu.‘ Věř, rada to&nbsp;za…“</span></p>
          <p class="chunk" data-nb-ref-number="127" data-nb-words="67" data-nb-chars="377"><span class="idea" data-nb-ref-number="130" id="idea130" data-nb-words="67" data-nb-chars="377">Hlupák! Nemohu to&nbsp;vystát, když chce být někdo pořád duchaplný a&nbsp;pomáhá si&nbsp;starými anekdotami. Neříkali jsme mu&nbsp;už&nbsp;ve&nbsp;škole nadarmo Jindra Plácal. Je&nbsp;plácal! Ale zcela to&nbsp;jen vina má, proč jsem mu&nbsp;psal o&nbsp;přípravách svých a&nbsp;byl tak zdvořilý, že&nbsp;jsem připsal: „Máš-li, příteli, nějakou dobrou radu&nbsp;–.“ Já&nbsp;nepotřebuju od&nbsp;nikoho na&nbsp;světě rad, nejmíň od&nbsp;něho. Ani mu&nbsp;víc neodpovím!&nbsp;–</span></p>
          <p class="chunk" data-nb-ref-number="128" data-nb-words="32" data-nb-chars="173"><span class="idea" data-nb-ref-number="131" id="idea131" data-nb-words="32" data-nb-chars="173">Ale rýmu mám zcela pořádnou. Lehýnká zimnice běhá po&nbsp;těle, mozek je&nbsp;zabrán, oči stále pláčou. Divím se, že&nbsp;se&nbsp;přitom dobře ještě studuje a&nbsp;také chuti k&nbsp;jídlu že&nbsp;ani neubývá.</span></p>
          <p class="chunk" data-nb-ref-number="129" data-nb-words="2" data-nb-chars="9"><span class="idea" data-nb-ref-number="132" id="idea132" data-nb-words="2" data-nb-chars="9">Do&nbsp;práce!</span></p>
        </section>
        <section>
          <p class="chunk" data-nb-ref-number="130" data-nb-words="91" data-nb-chars="530"><span class="idea" data-nb-ref-number="133" id="idea133" data-nb-words="91" data-nb-chars="530">Pan domácí byl u&nbsp;mne. Zvláštní člověk, tak šedesátník. Tenká figurka, která se&nbsp;zdá být menší, než je, pro zapadlá prsa a&nbsp;tak silně spadající ramena, jako by&nbsp;v&nbsp;každé ruce nesl konev s&nbsp;vodou. Oholená suchá tvář, pysky zapadlé, protože zuby už&nbsp;vypadaly, bradička jako krejcárek, malý ušňupaný nos, šedivé vlasy. Ale černé oči planou jako v&nbsp;zimnici. Také suché, vráskovité ruce hmatají nepokojně po&nbsp;vzduchu a&nbsp;někdy to&nbsp;škubne celou postavou. A&nbsp;když mluví, skoro šeptá. Člověku není zcela volno při něm, jako by&nbsp;se&nbsp;pořád mělo něco stát.</span></p>
          <p class="chunk" data-nb-ref-number="131" data-nb-words="305" data-nb-chars="1722"><span class="idea" data-nb-ref-number="134" id="idea134" data-nb-words="305" data-nb-chars="1722">Že&nbsp;prý přichází se&nbsp;ptát, zdali je&nbsp;už&nbsp;moje změna bytu ohlášena na&nbsp;policii. Já&nbsp;na&nbsp;to&nbsp;zapomněl, to&nbsp;se&nbsp;rozumí. No, abych to&nbsp;tedy učinil. Že&nbsp;prý mu&nbsp;malíř řekl o&nbsp;nastávající šístce a&nbsp;on že&nbsp;se&nbsp;těší. Kloním se. Pozoruje, že&nbsp;mám rýmu, a&nbsp;míní: „Mnohý člověk, když je&nbsp;zdráv, ani neví, co&nbsp;má.“ Není to&nbsp;zvláště duchaplné a&nbsp;odpovídám se&nbsp;zdvořilým úsměvem jen: „Ba!“ Pausa. Nato vyslovuju naději, že&nbsp;on&nbsp;se&nbsp;těší stálému zdraví. Ne&nbsp;prý zvláště, pořád má&nbsp;s&nbsp;krkem tento, musí se&nbsp;šetřit. Zakašlal trochu a&nbsp;plivnul mně zrovna na&nbsp;botu. Jsem rád, že&nbsp;to&nbsp;nezpozoroval, bylo by&nbsp;hloupé omlouvání, a&nbsp;schovávám nohu pod sesli. Zdali prý jsem muzikální? Nejsem sice, co&nbsp;kluk jsem arci hrával piano, ale ničemu jsem se&nbsp;nenaučil; přec pravím s&nbsp;úsměvem, jako by&nbsp;se&nbsp;samo sebou rozumělo: „No, myslím, že&nbsp;není ani žádný Čech, který by&nbsp;nebyl alespoň trochu muzikantem.“&nbsp;– „To je&nbsp;dobře, to&nbsp;je&nbsp;dobře! Můžem hrávat čtyrručně. Stavím si&nbsp;vždycky na&nbsp;léto spinet do&nbsp;zahrady, starý, ale dobrý, můžem se&nbsp;tam bavit. To&nbsp;je&nbsp;dobře!“ Cítím, že&nbsp;musím couvat. „Piano? To&nbsp;já&nbsp;ne&nbsp;– já&nbsp;housle.“&nbsp;– „Máte dobrý nástroj?“ a&nbsp;rozhlíží se&nbsp;po&nbsp;stěnách. Couvám dál. „Teď už&nbsp;jsem dávno nehrál&nbsp;– člověk je&nbsp;zabrán praktickým životem&nbsp;– člověk&nbsp;–“&nbsp;– „Škoda.“ Vstává, aby prý nezdržoval. Není prý z&nbsp;těch domácích, kteří nešetří všech práv nájemníkových. Ale ještě má&nbsp;něco na&nbsp;srdci. Zdali prý nemyslím, že&nbsp;tam ve&nbsp;Španělsku vězí za&nbsp;tím Bismarck, a&nbsp;postavil se&nbsp;s&nbsp;výrazem chytrosti ve&nbsp;tváři až&nbsp;zrovna přede mne. Pravím, že&nbsp;cesty diplomatů jsou nevyzpytatelny. „Ba,“ přizvukuje domácí, „kládou se&nbsp;nešoupe jako sirkou.“ Teď mně šlápnul řádně na&nbsp;pravou nohu a&nbsp;dodává: „Já vždycky říkám: To&nbsp;je&nbsp;to, že&nbsp;králové nejsou nikdy spokojeni s&nbsp;tím, co&nbsp;mají.“ Nenamítám ničeho, jen zdvořile se&nbsp;usmívám. Poroučí se.</span></p>
          <p class="chunk" data-nb-ref-number="132" data-nb-words="37" data-nb-chars="244"><span class="idea" data-nb-ref-number="135" id="idea135" data-nb-words="37" data-nb-chars="244">Naivní výklad&nbsp;– ale vlastně pravdivý. Ti&nbsp;lidé mají své mudrosloví v&nbsp;pořekadlech, člověk by&nbsp;neměl nevrle podceňovat pořekadla ta, je&nbsp;do&nbsp;nich složen vždy celý, třebaže nevelký názor jednotlivcův. Byla by&nbsp;zcela zajímavá sbírka: „Pořekadla osobní“.</span></p>
        </section>
        <section>
          <p class="chunk" data-nb-ref-number="133" data-nb-words="6" data-nb-chars="34"><span class="idea" data-nb-ref-number="136" id="idea136" data-nb-words="6" data-nb-chars="34">Vcelku se&nbsp;dnem spokojen. Jdu spát.</span></p>
          <p class="chunk" data-nb-ref-number="134" data-nb-words="48" data-nb-chars="280"><span class="idea" data-nb-ref-number="137" id="idea137" data-nb-words="48" data-nb-chars="280">Slavík štěká, ale někde vzdáleněji. Tam ať&nbsp;si&nbsp;štěká třeba.&nbsp;– Ale začne-li ho&nbsp;malíř přivolávat, svedu rámus.&nbsp;– Totiž zdvořilý rámus, jen tak aby bylo vidět, že&nbsp;sobě člověk nenechá všechno líbit.&nbsp;– Doufám však, že&nbsp;malíř někde po&nbsp;hospodách spěchá domů&nbsp;– včera aspoň Augustka šišlala.</span></p>
          <p class="chunk" data-nb-ref-number="135" data-nb-words="34" data-nb-chars="181"><span class="idea" data-nb-ref-number="138" id="idea138" data-nb-words="34" data-nb-chars="181">Zdá se&nbsp;mně, že&nbsp;konduktérka se&nbsp;dnes už&nbsp;tak často neptala, poroučím-li něco. Všechno se&nbsp;časem svým dostane do&nbsp;pravé míry. Také je&nbsp;možno, že&nbsp;se&nbsp;mýlím&nbsp;– když je&nbsp;člověk do&nbsp;studií zabrán!</span></p>
          <hr>
          <p class="chunk" data-nb-ref-number="136" data-nb-words="11" data-nb-chars="60"><span class="idea" data-nb-ref-number="139" id="idea139" data-nb-words="11" data-nb-chars="60">Rýma a&nbsp;studie. O&nbsp;světě nevím praničeho, tak jsem se&nbsp;zavrtal.</span></p>
          <p class="chunk" data-nb-ref-number="137" data-nb-words="57" data-nb-chars="321"><span class="idea" data-nb-ref-number="140" id="idea140" data-nb-words="57" data-nb-chars="321">Jenom pozoruju, že&nbsp;konduktérka vskutku se&nbsp;už&nbsp;ptá mnohem řidčeji, poroučím-li něco. Dnes pravila, že&nbsp;prý jsem z&nbsp;gruntu dobrý člověk a&nbsp;že mně pánbůh jistě požehná. Byla totiž u&nbsp;ni v&nbsp;kuchyni nějaká ševcová, vdova, matka dvou dětí, naříkala na&nbsp;svou bídu a&nbsp;já jí&nbsp;dal zlatku. Nevídáno, aby se&nbsp;měl pánbůh o&nbsp;každou zlatku starat!</span></p>
          <p class="chunk" data-nb-ref-number="138" data-nb-words="19" data-nb-chars="108"><span class="idea" data-nb-ref-number="141" id="idea141" data-nb-words="19" data-nb-chars="108">Kočka už&nbsp;ke&nbsp;mně nevchází, ani když jsou dveře dokořán. Jen se&nbsp;postaví vedle a&nbsp;mňouká. Nedůvěřuje mně patrně.</span></p>
          <p class="chunk" data-nb-ref-number="139" data-nb-words="10" data-nb-chars="67"><span class="idea" data-nb-ref-number="142" id="idea142" data-nb-words="10" data-nb-chars="67">Vzpomínám si, že&nbsp;jsem konduktéra posud nespatřil. Byl mezitím doma?</span></p>
          <hr>
          <p class="chunk" data-nb-ref-number="140" data-nb-words="16" data-nb-chars="74"><span class="idea" data-nb-ref-number="143" id="idea143" data-nb-words="16" data-nb-chars="74">Cikorie v&nbsp;kávě!&nbsp;– Já&nbsp;se&nbsp;nemýlím, cikorie&nbsp;– to&nbsp;je&nbsp;děsné! <em>Musí se&nbsp;něco stát.</em></span></p>
        </section>
        <section>
          <p class="chunk" data-nb-ref-number="141" data-nb-words="13" data-nb-chars="83"><span class="idea" data-nb-ref-number="144" id="idea144" data-nb-words="13" data-nb-chars="83">Letím ku&nbsp;konci občanského zákona se&nbsp;spěchem zvýšeným, jako závodní kůň poblíž cíle.</span></p>
          <hr>
          <p class="chunk" data-nb-ref-number="142" data-nb-words="36" data-nb-chars="204"><span class="idea" data-nb-ref-number="145" id="idea145" data-nb-words="36" data-nb-chars="204">Opět cikorie, a&nbsp;myslím že&nbsp;víc než včera, a&nbsp;konduktérka se&nbsp;už&nbsp;neptá ani jednou. Mám alespoň pokoj.&nbsp;– Včera mně přivedla zase jinou ševcovou, vdovu, matku. Že&nbsp;prý jsem tak nadmíru dobrý člověk. Opět zlatka.</span></p>
        </section>
        <section>
          <p class="chunk" data-nb-ref-number="143" data-nb-words="67" data-nb-chars="376"><span class="idea" data-nb-ref-number="146" id="idea146" data-nb-words="67" data-nb-chars="376">Pepík byl nesmírně bit, řval, že&nbsp;se&nbsp;domem rozléhalo. Ptám se&nbsp;konduktérky, co&nbsp;udělal. Vlastně nic, koupil si&nbsp;ořechy, otec mu&nbsp;je&nbsp;snědl&nbsp;– „nikdo by&nbsp;neuvěřil, jak ten muž je&nbsp;mlsný!“&nbsp;– Pepík se&nbsp;bránil, otec mu&nbsp;natloukl. Lituju Pepíka. „I&nbsp;co takový kluk,“ beztoho prý za&nbsp;nic nestojí. O&nbsp;minulý Velký pátek kradl prý v&nbsp;kajetánském kostele u&nbsp;božího hrobu Kristu pánu z&nbsp;talíře krejcary.</span></p>
          <p class="chunk" data-nb-ref-number="144" data-nb-words="26" data-nb-chars="157"><span class="idea" data-nb-ref-number="147" id="idea147" data-nb-words="26" data-nb-chars="157">Ano, <em>musím</em> na&nbsp;Pepíka mravně působit! Jen až&nbsp;bude trochu času. Škoda by&nbsp;bylo toho hezkého klučiny, otec je&nbsp;patrně divný chlap, nestačí na&nbsp;dobrého vychovatele.</span></p>
          <p class="chunk" data-nb-ref-number="145" data-nb-words="62" data-nb-chars="359"><span class="idea" data-nb-ref-number="148" id="idea148" data-nb-words="62" data-nb-chars="359">George Washington nestál co&nbsp;kluk také za&nbsp;mnoho, ale George Washington měl moudrého otce. Bůh by&nbsp;byl měl děti obmyslit darem, aby záhy poznaly, je-li jejich otec podoben otci George Washingtona; a&nbsp;v&nbsp;případu opačném aby se&nbsp;dlouho netahaly s&nbsp;nezdárným otcem a&nbsp;obrátily se&nbsp;jinam. (Pokyn pro Marka Twaina, který si&nbsp;také chováním se&nbsp;à&nbsp;la G.&nbsp;W. chtěl vychovat otce.)</span></p>
        </section>
        <section>
          <p class="chunk" data-nb-ref-number="146" data-nb-words="31" data-nb-chars="163"><span class="idea" data-nb-ref-number="149" id="idea149" data-nb-words="31" data-nb-chars="163">Byl u&nbsp;mne malíř, jen tak na&nbsp;skok. Zdali prý bych mu&nbsp;nechtěl sedět tedy modelem k&nbsp;svatému Kryšpínu. Odpověděl jsem, že&nbsp;teď musím sedět u&nbsp;knih.&nbsp;– Stávám se&nbsp;ráznější.</span></p>
        </section>
        <section>
          <p class="chunk" data-nb-ref-number="147" data-nb-words="19" data-nb-chars="93"><span class="idea" data-nb-ref-number="150" id="idea150" data-nb-words="19" data-nb-chars="93">Jsem s&nbsp;občanským zákonem <em>hotov!</em>&nbsp;– Zítra se&nbsp;dám do&nbsp;řádu směnečného.&nbsp;– To&nbsp;se&nbsp;to&nbsp;bude dnes spát!</span></p>
          <hr>
          <p class="chunk" data-nb-ref-number="148" data-nb-words="13" data-nb-chars="77"><span class="idea" data-nb-ref-number="151" id="idea151" data-nb-words="13" data-nb-chars="77">Takhle bylo snad Puškinovu teleti, když zvolalo: „ó á&nbsp;osel!“&nbsp;– Děsný okamžik!</span></p>
          <p class="chunk" data-nb-ref-number="149" data-nb-words="17" data-nb-chars="93"><span class="idea" data-nb-ref-number="152" id="idea152" data-nb-words="17" data-nb-chars="93">Dal jsem si&nbsp;ráno u&nbsp;vědomí, že&nbsp;jsem s&nbsp;občanským zákoníkem hotov, otázku. <em>Nevěděl jsem ani muk!</em></span></p>
          <p class="chunk" data-nb-ref-number="150" data-nb-words="17" data-nb-chars="101"><span class="idea" data-nb-ref-number="153" id="idea153" data-nb-words="17" data-nb-chars="101">„Ježíš Maria Josef!“ vykřikl jsem mimovolně a&nbsp;chytil se&nbsp;za&nbsp;hlavu. Cítil jsem, že&nbsp;jsem rázem zblednul.</span></p>
          <p class="chunk" data-nb-ref-number="151" data-nb-words="33" data-nb-chars="183"><span class="idea" data-nb-ref-number="154" id="idea154" data-nb-words="33" data-nb-chars="183">Konduktérka veběhla. Co&nbsp;prý se&nbsp;mně stalo. „Já nic neumím!“ volám pitomě.&nbsp;– „To se&nbsp;mně také podobá,“ praví ona a&nbsp;běží s&nbsp;hlasitým smíchem zase ven.&nbsp;– Veskrz naskrz impertinentní žena!&nbsp;–</span></p>
          <p class="chunk" data-nb-ref-number="152" data-nb-words="22" data-nb-chars="129"><span class="idea" data-nb-ref-number="155" id="idea155" data-nb-words="22" data-nb-chars="129">Teď ale už&nbsp;jsem klidnější. Vždyť vím dle studování dřívějšího, že&nbsp;se&nbsp;děje vždycky tak. Člověku se&nbsp;naučené musí trošičku uležet.&nbsp;–</span></p>
          <p class="chunk" data-nb-ref-number="153" data-nb-words="18" data-nb-chars="107"><span class="idea" data-nb-ref-number="156" id="idea156" data-nb-words="18" data-nb-chars="107">Nesouviselo to&nbsp;s&nbsp;onehdejším tvrzením, že&nbsp;jsem hloupý?&nbsp;– Ne, to&nbsp;už&nbsp;není naivnost, to&nbsp;je&nbsp;hotová impertinence!</span></p>
        </section>
        <section>
          <p class="chunk" data-nb-ref-number="154" data-nb-words="26" data-nb-chars="156"><span class="idea" data-nb-ref-number="157" id="idea157" data-nb-words="26" data-nb-chars="156">Dvě ševcové, vdovy&nbsp;– jedna z&nbsp;nich ale vlastně krejčová. Zdá se, že&nbsp;mně chce konduktérka přivést všechny vdovy, mnoho-li jich pláče po&nbsp;levém břehu vltavském!</span></p>
          <hr>
          <p class="chunk" data-nb-ref-number="155" data-nb-words="16" data-nb-chars="104"><span class="idea" data-nb-ref-number="158" id="idea158" data-nb-words="16" data-nb-chars="104"><em>Obrat!</em> Naprostý, radikální obrat, jakého bych byl nikdy ani neočekával. Obrat v&nbsp;přírodě i&nbsp;v&nbsp;společnosti.</span></p>
          <p class="chunk" data-nb-ref-number="156" data-nb-words="148" data-nb-chars="870"><span class="idea" data-nb-ref-number="159" id="idea159" data-nb-words="148" data-nb-chars="870">Za&nbsp;prvé: Vlažné, usměvavě krásné dny a&nbsp;při nastalém teple prchla rýma. Za&nbsp;druhé: Cikorie konduktérčiny jsem se&nbsp;nasytil a&nbsp;právě jsem vypil kávu, kterou jsem si&nbsp;na&nbsp;lihu uvařil sám. Budu si&nbsp;napořád vařit kávu sám. Také v&nbsp;ostatním jsem učinil změnu. Konduktérka mně přinese už&nbsp;jen dnešní oběd zdola, k&nbsp;večeři si&nbsp;už&nbsp;seběhnu dolů do&nbsp;hostince. Nepotřebuju milostí a&nbsp;konduktérka v&nbsp;ochotě ochabla už&nbsp;naprosto. Aťsi, takhle bude líp. Pořád sedět nejde, člověk zpitomí a&nbsp;pokračuje v&nbsp;studiích tím pomaleji. Tolik a&nbsp;tolik denně studovat, dokud trvá tak ta&nbsp;první a&nbsp;nejčilejší chuť, pak se&nbsp;trochu pobavit. Však mne as&nbsp;zábava mezi těmi klidnými lidmi dole moc nevzruší! A&nbsp;do zahrádky také budu denně chodit, alespoň trochu. Už&nbsp;se&nbsp;tam procházejí po&nbsp;dva dny. Jakpak, kdybych si&nbsp;každého rána časně přivstal a&nbsp;šel tam studovat? Studuje se&nbsp;pak rozkošně, pamatuju se&nbsp;dobře z&nbsp;gymnasijních let.</span></p>
          <p class="chunk" data-nb-ref-number="157" data-nb-words="7" data-nb-chars="53"><span class="idea" data-nb-ref-number="160" id="idea160" data-nb-words="7" data-nb-chars="53">Předsevzetí: vstávat každého rána časně, <em>hodně časně.</em></span></p>
        </section>
        <section>
          <p class="chunk" data-nb-ref-number="158" data-nb-words="6" data-nb-chars="41"><span class="idea" data-nb-ref-number="161" id="idea161" data-nb-words="6" data-nb-chars="41">Právě jsem vyhodil novou ševcovou, vdovu.</span></p>
        </section>
        <section>
          <p class="chunk" data-nb-ref-number="159" data-nb-words="68" data-nb-chars="439"><span class="idea" data-nb-ref-number="162" id="idea162" data-nb-words="68" data-nb-chars="439">Takový hostinec se&nbsp;mně líbí! Nevzrušuje, a&nbsp;přec se&nbsp;člověk dobře baví, to&nbsp;se&nbsp;hodí zcela pro mou nynější potřebu. Nemusíš se&nbsp;namáhat, abys mluvil duchaplně, jen pozoruješ a&nbsp;posloucháš. Prostí lidé, ale přec samé individuality, přirozeně rozumní, nehledaně vtipní, spokojení i&nbsp;s&nbsp;vtipem nejmenším. Smějí se&nbsp;srdečně všemu. Ale člověk musí, aby se&nbsp;zároveň i&nbsp;vznešeněji mezi nimi bavil, být psychologem, rozumět individualitám. Mám talent pro to.</span></p>
          <p class="chunk" data-nb-ref-number="160" data-nb-words="55" data-nb-chars="356"><span class="idea" data-nb-ref-number="163" id="idea163" data-nb-words="55" data-nb-chars="356">Přívětivá, čistá místnost, jen trochu málo osvětlená. Uprostřed pozadí kulečník a&nbsp;tam kolem stěn stolky menší; v&nbsp;popředí několik stolů, z&nbsp;nichž asi čtyry obsazeny. Dle zkušenosti celého večera společnost as&nbsp;věčně stálá, snad už&nbsp;po&nbsp;několik let nezměněná. Poznal jsem to&nbsp;vlastně hned, jak jsem vešel. Všeobecné okamžité odmlčení, zraky všech obráceny na&nbsp;mne.</span></p>
          <p class="chunk" data-nb-ref-number="161" data-nb-words="191" data-nb-chars="1099"><span class="idea" data-nb-ref-number="164" id="idea164" data-nb-words="191" data-nb-chars="1099">Pozdravil jsem na&nbsp;všechny strany. Pod mýma nohama skřípal bílý, čerstvě nasypaný písek. Usedl jsem k&nbsp;stolu, u&nbsp;něhož seděl jediný muž. Ten na&nbsp;můj pozdrav jen němě kývnul. Hned tu&nbsp;byl malý, složitý hostinský. „Ah pan doktor! No&nbsp;to&nbsp;nás těší, že&nbsp;nás pan doktor také jednou zde dole navštíví. Jakpak, spokojen s&nbsp;obědy a&nbsp;večeřemi?“ Povídám, že&nbsp;zcela spokojen; měl bych sice leckterou výtku, ale člověk si&nbsp;musí lidi získat, někdy i&nbsp;malou lží. „Nu to&nbsp;mne těší, jen když jsou moji hosté spokojeni, já&nbsp;nic jiného na&nbsp;světě nechci. Ti&nbsp;pánové se&nbsp;zajisté už&nbsp;znají?“ Dívám se&nbsp;na&nbsp;neznámého mně pána, který s&nbsp;nehybně zaškareděnou tváří hledí před sebe. „Že ještě ne? Ale vždyť ti&nbsp;pánové jsou sousedé a&nbsp;bydlejí nad sebou! Pan doktor Krumlovský, pan krejčí Sempr.“ Pravím: „No tak vida,“ a&nbsp;podávám panu Semprovi ruku. Krejčí jen trochu hlavu nadzdvihl, posunul oči po&nbsp;stole o&nbsp;kousek dál a&nbsp;podává ruku svou neohrabaně jako slon tlápu. Divný člověk! Ale už&nbsp;je&nbsp;tu&nbsp;sklepník, aby obsloužil. Miluju mužskou obsluhu. Sklepnice má&nbsp;vždycky alespoň jednoho milého, a&nbsp;s&nbsp;tím pak zasedá v&nbsp;koutcích a&nbsp;šušlají; host aby pořád klepal.</span></p>
          <p class="chunk" data-nb-ref-number="162" data-nb-words="113" data-nb-chars="653"><span class="idea" data-nb-ref-number="165" id="idea165" data-nb-words="113" data-nb-chars="653">Dokud večeřím, nevidím a&nbsp;neslyším. Ale když jsem hotov a&nbsp;zapálím si&nbsp;cigáro, hledím jasně kolem a&nbsp;jsem velmi vnímavý. Naproti u&nbsp;stolu několik pánů v&nbsp;živém hovoru. O&nbsp;stůl dál dva mladí lidé. Vlevo od&nbsp;nás pán, paní, dvě slečny, vojenský nadporučík, ale ne&nbsp;příliš mladý a&nbsp;trochu tlustý. U&nbsp;všech stolů se&nbsp;hlasitě smějí, zvlášť u&nbsp;stolu vlevo. Mladší slečna se&nbsp;na&nbsp;mne dívá. Má&nbsp;pěkné zoubky, veselé oči, ať&nbsp;se&nbsp;tedy dívá! Pan otec její má&nbsp;hlavu zcela zvláštní, samý pravý úhel a&nbsp;nahoře všechny šedé vlasy sebrány do&nbsp;šťopky. Vypadá to&nbsp;jako čtyřstěnná skleněná láhev, naplněná pivem, a&nbsp;nahoře hrdlo s&nbsp;pěnou. Hlavičky dcerušek jsou také lahvičkami, ale baňatějšími.</span></p>
          <p class="chunk" data-nb-ref-number="163" data-nb-words="97" data-nb-chars="520"><span class="idea" data-nb-ref-number="166" id="idea166" data-nb-words="97" data-nb-chars="520">Jen u&nbsp;našeho stolu je&nbsp;ticho. „Jakpak se&nbsp;daří obchod, pane Sempře?“ začínám. Trochu sebou pohnul, pak mu&nbsp;skáplo se&nbsp;rtů: „Nu&nbsp;– tak.“ Příliš výmluvným se&nbsp;nezdá. „Máte mnoho tovaryšů?“&nbsp;– „Jen dva&nbsp;– doma&nbsp;– dávám práci mimo.“ Vida, přece celá řada slov! „Máte rodinu, pane Sempře, to&nbsp;se&nbsp;rozumí.“&nbsp;– „Ne.“&nbsp;– „Aj&nbsp;– mládenec?“&nbsp;– „Ne.“ Nějak to&nbsp;jím pracuje, konečně dodává: „Vdovec&nbsp;– už&nbsp;tři leta.“&nbsp;– „To je&nbsp;vám teskno bez ženy a&nbsp;dětí.“&nbsp;– Zase namáhání, konečně: „Mám holku&nbsp;– sedmiletou.“&nbsp;– „Měl byste se&nbsp;tedy zase oženit.“&nbsp;– „Měl.“</span></p>
          <p class="chunk" data-nb-ref-number="164" data-nb-words="258" data-nb-chars="1465"><span class="idea" data-nb-ref-number="167" id="idea167" data-nb-words="258" data-nb-chars="1465">Hostinský přisedá k&nbsp;našemu stolu. „To je&nbsp;hezké,“ pravím, „že pan hostinský nás ctí svou návštěvou.“&nbsp;– „Moje povinnost, žádá toho obchod. Hostinský musí od&nbsp;stolu k&nbsp;stolu, hosté to&nbsp;vidí rádi, vykládají si&nbsp;to&nbsp;za&nbsp;ukrutnou čest.“ Chci se&nbsp;smát, jakoby vtipu, ale pohlédnu mu&nbsp;do&nbsp;očí&nbsp;– mžourají líně bez jakéhokoli záblesku myšlenkového&nbsp;– mínil to&nbsp;doopravdy? Zdá se&nbsp;být hlupák. Ale ty&nbsp;oči! Jaktěživ jsem tak světle zelených neviděl. A&nbsp;pleť rudá a&nbsp;vlasy zrovna tak rudé jako pleť, takže se&nbsp;zdají jen jako roztřepené pokračování kůže. Jakmile se&nbsp;na&nbsp;něho dívám jen o&nbsp;kousek dál, rozechvívá se&nbsp;kontura jeho hlavy. „Máme teď pěkné počasí,“ míním, aby řeč neusnula.&nbsp;– „Eh co, když je&nbsp;pěkně, jdou lidé na&nbsp;procházku a&nbsp;hostince jsou prázdny. Já&nbsp;si&nbsp;dnes odpoledne také vyšel do&nbsp;ulic, ale brzy jsem se&nbsp;zas vrátil. Slunce mně hřálo do&nbsp;zad, a&nbsp;když mně hřeje slunce do&nbsp;zad, je&nbsp;vždycky bouřka. Dnes ale nebyla.“ Hryžu si&nbsp;rty. „No ve&nbsp;městě,“ míním zas, „neškodí procházečům bouřka nebo déšť. Deštník pomůže.“&nbsp;– „Já neměl deštník.“&nbsp;– „Tedy sejde trochu rychleji domů.“&nbsp;– „Když jdu rychleji, tak se&nbsp;přec neprocházím!“&nbsp;– „Tedy se&nbsp;vstoupne pro chvilkový jarní déšť trochu někam do&nbsp;průjezdu.“– „Když stojím v&nbsp;průjezdě, tak se&nbsp;přec neprocházím také!“ Vskutku hlupák! Teď si&nbsp;zívnul. „Jste unaven?“&nbsp;– „I&nbsp;já šel včera časně spat a&nbsp;tu pak druhého dne záhy zas zívám.“&nbsp;– „Nebylo hostí nejspíš.“&nbsp;– „I&nbsp;seděli tu&nbsp;dlouho. Ale já&nbsp;měl včera špatné pivo, nechutnalo mně&nbsp;– nač bych se&nbsp;mořil?“ Originální typ!</span></p>
          <p class="chunk" data-nb-ref-number="165" data-nb-words="40" data-nb-chars="228"><span class="idea" data-nb-ref-number="168" id="idea168" data-nb-words="40" data-nb-chars="228">U&nbsp;stolu vlevo nadporučík se&nbsp;dostal do&nbsp;ohně. „To já&nbsp;pravím, že&nbsp;neví tisícátý, kolik je&nbsp;druhů šimlů! <em>Sedmnáct</em> druhů, ano! Atlasový je&nbsp;nejvzácnější, musím vám říci. Krásný kůň! Kolem očí a&nbsp;úst růžově bílý. Kopyta má&nbsp;světle žlutá&nbsp;–“</span></p>
          <p class="chunk" data-nb-ref-number="166" data-nb-words="41" data-nb-chars="222"><span class="idea" data-nb-ref-number="169" id="idea169" data-nb-words="41" data-nb-chars="222">Vtom vešel nový host. Dle odmlčky a&nbsp;zraků vidím, že&nbsp;nahodilý cizinec. Host jde k&nbsp;zadním stolkům a&nbsp;sedne. Hovor jde dál. Nadporučík vykládá, že&nbsp;„šiml se&nbsp;rodí černý“. Ta&nbsp;mladší se&nbsp;na&nbsp;mne pořád dívá&nbsp;– copak jsem nějaká brůna?</span></p>
          <p class="chunk" data-nb-ref-number="167" data-nb-words="91" data-nb-chars="550"><span class="idea" data-nb-ref-number="170" id="idea170" data-nb-words="91" data-nb-chars="550">Dopil jsem. Hospodský jakoby nic. Sklepník Ignác také jakoby nic. Klepám a&nbsp;Ignác přiletí jako bláznivý. Mne Ignác zajímá, sleduju ho&nbsp;stále zrakem. Je&nbsp;už&nbsp;asi čtyřicátník, nosí knoflíčkové stříbrné náušnice v&nbsp;uších a&nbsp;v&nbsp;pravém uchu má&nbsp;bavlnku. Vypadá tak trochu jako Napoleon&nbsp;I., ale jako ukrutně hloupý Napoleon&nbsp;I. Velké klapky oční zavírají se&nbsp;vždy teprv po&nbsp;delších časových mezerách; vypadá to&nbsp;jako vážná interpunkce myšlenek, ale vsázím se, že&nbsp;Ignác nemyslí nic. Postaví se&nbsp;sem tam a&nbsp;stojí zadumán; když někdo klepe, Ignác sebou náhle škubne a&nbsp;letí.</span></p>
          <p class="chunk" data-nb-ref-number="168" data-nb-words="58" data-nb-chars="336"><span class="idea" data-nb-ref-number="171" id="idea171" data-nb-words="58" data-nb-chars="336">U&nbsp;stolu naproti mluví se&nbsp;teď o&nbsp;polštině. Tam pozoruju napořád divný způsob řeči ve&nbsp;„vtipném“ vzájemném se&nbsp;oslovování. Samé „nose!“, „ucho!“ a&nbsp;před tím nějaké zvířecí epiteton<sup id="fnref:11"><a href="#fn:11" class="footnote-ref" role="doc-noteref">11</a></sup>&nbsp;– je&nbsp;to&nbsp;divné. Tvrdí tam teď kdosi, že&nbsp;kdo umí česky a&nbsp;německy, umí také polsky. Polština je&nbsp;prý jen smíšeninou obou těch jazyků. Např.: „Co se&nbsp;fraguje<sup id="fnref:12"><a href="#fn:12" class="footnote-ref" role="doc-noteref">12</a></sup> pan?“</span></p>
          <p class="chunk" data-nb-ref-number="169" data-nb-words="210" data-nb-chars="1249"><span class="idea" data-nb-ref-number="172" id="idea172" data-nb-words="210" data-nb-chars="1249">Zas někdo vchází. Postava zavalitá, jako kořenatý pařez. Patrně každodenní host, usmívá se&nbsp;a&nbsp;přisedá k&nbsp;našemu stolu. „Také pan soused,“ míní přistupující zas hostinský, „pan doktor Krumlovský, pan Klikeš, obuvník.“ Pan Klikeš mně podává ruku. „Hezký chlapík, jak náleží hezký! Po&nbsp;vás se&nbsp;musí děvčata bláznit, pane doktore!“ Jsem v&nbsp;rozpacích, myslím docela, že&nbsp;se&nbsp;trochu červenám. Rád bych se&nbsp;tvářil nenuceně a&nbsp;s&nbsp;úsměvem se&nbsp;rozhlídl, např. na&nbsp;tu&nbsp;mladší, ale nejde to. „Hezčí je&nbsp;než ty,“ směje se&nbsp;hostinský, „ty s&nbsp;tou doličkovanou tváří jako formička na&nbsp;pokroutky!“&nbsp;– „Safra, safra,“ míní Klikeš a&nbsp;šoupe nohama po&nbsp;písku, „copak jsi dostal od&nbsp;obce rozkaz, abys také jednou umyl podlahu?“ Smích. „Ano, pane doktore, tady se&nbsp;dřív nemyje. A&nbsp;jednou za&nbsp;rok přijdou dva policajti a&nbsp;odvedou ho&nbsp;do&nbsp;koupele. Někdy musí přijít tři, jak se&nbsp;brání.“ Všeobecný, hlučný smích. Patrně je&nbsp;Klikeš humorista společnosti. Kousat umí, musím se&nbsp;sám smát s&nbsp;sebou. Ale jeho hrbolovitá, drsná tvář není zlá, oko je&nbsp;chytré, avšak upřímné. „Má pravdu, že&nbsp;šetří,“ dodává teď, „potřebuje mnoho, nestačím na&nbsp;něho pít.“ A&nbsp;už je&nbsp;sklenici na&nbsp;dně. „Teď bych také něco večeřel.“ Mluví s&nbsp;živými posuňky, ruce jsou skoro pořád nad hlavou a&nbsp;pan Klikeš vypadá pak jako pařez s&nbsp;kořeny vzhůru.</span></p>
          <p class="chunk" data-nb-ref-number="170" data-nb-words="63" data-nb-chars="385"><span class="idea" data-nb-ref-number="173" id="idea173" data-nb-words="63" data-nb-chars="385">Ti&nbsp;dva mladí lidé, kteří sedí osamělí, poroučejí sobě nyní, aby se&nbsp;jim postavila na&nbsp;kulečníku pyramidka, a&nbsp;vstávají. Dokud seděli, byli tak stejně velcí; ale teď je&nbsp;jeden kratičký a&nbsp;druhý až&nbsp;neslušně dlouhý. Znám jednoho, který, dokud v&nbsp;hostinci sedí za&nbsp;stolem, není nápadný pranic; když ale vstává, nemá to&nbsp;vstávání konce a&nbsp;všichni přítomní se&nbsp;rozesmějou. Cítí se&nbsp;nesmírně nešťastným.</span></p>
          <p class="chunk" data-nb-ref-number="171" data-nb-words="75" data-nb-chars="419"><span class="idea" data-nb-ref-number="174" id="idea174" data-nb-words="75" data-nb-chars="419">„Pořád nic,“ hubuje Klikeš hledě na&nbsp;jídelní lístek, „guláš&nbsp;– paprika&nbsp;– zadělávané drobečky&nbsp;– to&nbsp;jsou zadělávané drobečky z&nbsp;kapsy, ne, hospodo?“&nbsp;– „I&nbsp;mlč!“&nbsp;– „Takhle kdyby bylo vařené kuře!“&nbsp;– „To tak! Aby v&nbsp;kuchyni vařili jen pro tebe.“&nbsp;– „Což je&nbsp;to&nbsp;tak těžké? Vezme se&nbsp;vařené vejce a&nbsp;nechá se&nbsp;vysedět&nbsp;– hehehe!“&nbsp;– „Dej si&nbsp;vlasy z&nbsp;čela!“ Ironie, Klikeš má&nbsp;pleš jako církevní otec Quintus Septimius Florens Tertullianus.</span></p>
          <p class="chunk" data-nb-ref-number="172" data-nb-words="152" data-nb-chars="884"><span class="idea" data-nb-ref-number="175" id="idea175" data-nb-words="152" data-nb-chars="884">„Pst! Karlíček chytá blechu!“ zní to&nbsp;naproti. Všeobecné ticho, obracení hlav a&nbsp;napnutost. Ten, jenž se&nbsp;zove Karlíček, má&nbsp;vstrčenu ruku za&nbsp;košili na&nbsp;prsou. Na&nbsp;obličeji jeho sídlí klidný, sebevědomý úsměv. Teď ruku vyňal, zamnul palcem o&nbsp;ukazovač a&nbsp;položil něco na&nbsp;stůl. Smích, potlesk, ženské kousají do&nbsp;svých kapesních šátků. „On vám chytne každou blechu, ale každou,“ informuje mne Klikeš. Divím se&nbsp;slušně a&nbsp;ptám se: „Každou?“&nbsp;– „Ano, každou!&nbsp;– Ale, Ignáci, copak je&nbsp;s&nbsp;mou večeří? A&nbsp;mou sklenici mně přineste, já&nbsp;neměl ještě dopito! Já&nbsp;nemám nikdy dopito,“ obrací se&nbsp;zas na&nbsp;mne. Patrně vtip. „Hehe, vy&nbsp;jste čtverák,“ pravím a&nbsp;směju se. Ignác přichází z&nbsp;kuchyně. Jeho tvář má&nbsp;teď výraz stupňovaně hloupý. „Prosím, pane Klikeši, co&nbsp;jste si&nbsp;ráčil k&nbsp;večeři poručit?“&nbsp;– „To je&nbsp;strašné! Chlap to&nbsp;zapomene! Něco podobného není na&nbsp;světě! Já&nbsp;–“ ale Klikeš už&nbsp;taky zapomněl; teď to&nbsp;nevědí oba.</span></p>
          <p class="chunk" data-nb-ref-number="173" data-nb-words="39" data-nb-chars="235"><span class="idea" data-nb-ref-number="176" id="idea176" data-nb-words="39" data-nb-chars="235">Vyniká hlas paní matky. „Když má&nbsp;matka dvě dcery, nemá je&nbsp;nikdy přes dvacet let oblíkat stejně; sic z&nbsp;nich neprovdá žádnou.“ Vypočteno, aby poslouchající věděli, že&nbsp;žádné z&nbsp;její dvou stejně oděných dcer není ještě přes dvacet. Nevěřím.</span></p>
          <p class="chunk" data-nb-ref-number="174" data-nb-words="62" data-nb-chars="354"><span class="idea" data-nb-ref-number="177" id="idea177" data-nb-words="62" data-nb-chars="354">„Dejte si&nbsp;pozor, pane doktore, aby vám tu&nbsp;nepřipisovali,“ míní Klikeš polykaje guláš. „Náš hostinský býval vojákem&nbsp;– tenkrát si&nbsp;po&nbsp;hospodách čárky s&nbsp;tácku tajně umazával&nbsp;– teď je&nbsp;tajně na&nbsp;tácek připisuje&nbsp;– aby si&nbsp;to&nbsp;se&nbsp;svědomím vyrovnal.“ Směju se, to&nbsp;se&nbsp;rozumí. Chci zavést rozmluvu zas se&nbsp;Semperem, ale dovím se&nbsp;jen, že&nbsp;dopoledne chodí vždy do&nbsp;vinárny.</span></p>
          <p class="chunk" data-nb-ref-number="175" data-nb-words="23" data-nb-chars="140"><span class="idea" data-nb-ref-number="178" id="idea178" data-nb-words="23" data-nb-chars="140">Ignác je&nbsp;ke&nbsp;kulečníku jako přišpendlen. Sleduje hru co&nbsp;nejživěji, patrně ale přeje menšímu. Někdy si&nbsp;poskočí. Teď skáče docela o&nbsp;jedné noze.</span></p>
          <p class="chunk" data-nb-ref-number="176" data-nb-words="177" data-nb-chars="1068"><span class="idea" data-nb-ref-number="179" id="idea179" data-nb-words="177" data-nb-chars="1068">Klikeš je&nbsp;po&nbsp;večeři. Nacpal dýmku a&nbsp;zapaluje si; v&nbsp;šlehajícím světle vypadá jeho tvář jako stará kovárna. Bafnul a&nbsp;rozhlíží se&nbsp;spokojeně kolem. Teď spočinul jeho zrak na&nbsp;cizinci, sedícím poblíž kulečníku. „To musí být švec,“ praví pro sebe s&nbsp;úsměvem. „Hade!“ volá pak hřmotně. Cizincem to&nbsp;škublo, ale nepohlídl sem. „Ševče!“ volá zase Klikeš. Cizinec obrací pomalu sem svou tvář, je&nbsp;pohněván. „Nejspíš nějaká hospodská moucha&nbsp;– pořád ožralá,“ praví pomalu a&nbsp;plivne.&nbsp;– „Co? Po&nbsp;mně plivat?“ rozzuřil se&nbsp;náhle Klikeš doopravdy, „po mně, pražském měšťanu?“ a&nbsp;chce vstávat. Hostinský ho&nbsp;tlačí zas na&nbsp;sedadlo a&nbsp;jde pak k&nbsp;cizímu. Klikeš tluče do&nbsp;stolu. Že&nbsp;prý ho&nbsp;neviděl jaktěživ nikdo ožralého, a&nbsp;když prý někdy pro nějakou velkou mrzutost trochu přebral, nebylo a&nbsp;nebude nikomu nic do&nbsp;toho. Hospodský vyvedl mezitím ochotně se&nbsp;sebravšího cizího kuchyní ven. Klikeš hubuje dál. Náhle venku v&nbsp;průjezdě hádka a&nbsp;šramot. Po&nbsp;chvilce vchází hostinský: „Teprv venku se&nbsp;nějak dopálil,“ povídá, „a chtěl zas sem, ale já&nbsp;ho&nbsp;vypravil na&nbsp;ulici. Hodil jsem jím jako uzlem do&nbsp;zastavárny.“</span></p>
          <p class="chunk" data-nb-ref-number="177" data-nb-words="171" data-nb-chars="976"><span class="idea" data-nb-ref-number="180" id="idea180" data-nb-words="171" data-nb-chars="976">Brzy je&nbsp;zas dřívější ruch. Pojednou u&nbsp;protějšího stolu potlesk. „Bravo, bravo! Löfler bude dělat mouchu&nbsp;– Löfleře, dělej mouchu!“ Potlesk všude. Klikeš se&nbsp;mne ptá, zdali jsem už&nbsp;viděl dělat mouchu. Já&nbsp;že&nbsp;ne. Informuje mne, to&nbsp;že&nbsp;je&nbsp;nesmírná švanda, že&nbsp;prý puknu smíchy. Já&nbsp;už&nbsp;to&nbsp;viděl tisíckrát; myslím, že&nbsp;v&nbsp;každém pražském hostinci je&nbsp;někdo, kdo „dělá“ mouchu. Nemohu to&nbsp;ani cítit. Löfler, který sedí zády ke&nbsp;mně, brání se. Že&nbsp;prý není dost ticho. „Ticho&nbsp;– ticho&nbsp;– pst!“ Je&nbsp;ticho a&nbsp;Löfler začíná bzučet. Nejdřív, jako by&nbsp;moucha letěla jizbou, pak jako by&nbsp;ducala po&nbsp;okně, nakonec ji&nbsp;chytne do&nbsp;sklenice, kde se&nbsp;bzučivě tluče. Potlesk, tleskám s&nbsp;sebou. Zraky jsou na&nbsp;mne obráceny, jak se&nbsp;mi&nbsp;to&nbsp;líbí. Klikeš míní: „Sakyventský chlapík! Tomu se&nbsp;hned tak někdo nevyrovná! My&nbsp;můžem někdy puknout smíchy.“ A&nbsp;vlívá sklenici za&nbsp;sklenicí do&nbsp;sebe, je&nbsp;patrně uvnitř rozehřát svou aférou. Někdy si&nbsp;klepne na&nbsp;žaludek a&nbsp;praví jakoby na&nbsp;omluvu: „Pořád ještě deset coulů pod normálem&nbsp;– hehe!“</span></p>
          <p class="chunk" data-nb-ref-number="178" data-nb-words="68" data-nb-chars="406"><span class="idea" data-nb-ref-number="181" id="idea181" data-nb-words="68" data-nb-chars="406">„Ale vy&nbsp;hrajete hloupě!“ zní to&nbsp;pojednou od&nbsp;kulečníku a&nbsp;hlavy se&nbsp;tam rázem obrátily. Nešťastný Ignác! Menší hráč, kterého protežoval, nezachoval se&nbsp;mu&nbsp;nějak a&nbsp;Ignác nemohl svou nelibost spolknout. Všeobecné vzbouření. Hráč praštil tágem na&nbsp;kulečník. Nadporučík křičí: „To je&nbsp;přílišné&nbsp;– ven s&nbsp;ním!“ Hostinský zuří, že&nbsp;vyžene Ignáce hned zítra ráno po&nbsp;účtu. Klikeš se&nbsp;mu&nbsp;směje do&nbsp;očí a&nbsp;ptá se: „Po kolikáté?“</span></p>
          <p class="chunk" data-nb-ref-number="179" data-nb-words="78" data-nb-chars="462"><span class="idea" data-nb-ref-number="182" id="idea182" data-nb-words="78" data-nb-chars="462">Zas se&nbsp;vlny utišily. Vešel podomní obchodník. Suchá, špinavá, neoholená postava v&nbsp;svítivě umouněném šatu. Nic neříká, jen staví krabici svou na&nbsp;stůl a&nbsp;podává hřeben&nbsp;– portmoné<sup id="fnref:13"><a href="#fn:13" class="footnote-ref" role="doc-noteref">13</a></sup>&nbsp;– špičku&nbsp;– každý zavrtne jen záporně hlavou. Obchodník obejde němě všechny stoly, zavře krabici, zavěsí ji&nbsp;do&nbsp;řemenu a&nbsp;jde. Potlesk&nbsp;– „Pst, pst, ticho!“ a&nbsp;Löfler teď dělá jitrnici, jak se&nbsp;peče a&nbsp;syčí. Potlesk a&nbsp;smích. Jen Ignác zdrcen stojí opodál a&nbsp;mžourá očima bázlivě po&nbsp;místnosti.</span></p>
          <p class="chunk" data-nb-ref-number="180" data-nb-words="56" data-nb-chars="290"><span class="idea" data-nb-ref-number="183" id="idea183" data-nb-words="56" data-nb-chars="290">Ještě dělá Löfler zpívajícího volatého Tyroláka. Protivné, ale tleskám. A&nbsp;nadporučík se&nbsp;právě u&nbsp;stolu rozpovídal do&nbsp;hlasita a&nbsp;mluví tak, že&nbsp;já&nbsp;být otcem a&nbsp;mít vedle sebe ženu a&nbsp;dcery&nbsp;– vyhodil bych ho! Dá&nbsp;se&nbsp;vysvětlit leda tím, že&nbsp;už&nbsp;je&nbsp;s&nbsp;nimi dávno znám&nbsp;– ale pak ho&nbsp;měli už&nbsp;dávno vyhodit.</span></p>
          <p class="chunk" data-nb-ref-number="181" data-nb-words="6" data-nb-chars="25"><span class="idea" data-nb-ref-number="184" id="idea184" data-nb-words="6" data-nb-chars="25">Já&nbsp;se&nbsp;teď poroučím a&nbsp;jdu.</span></p>
          <p class="chunk" data-nb-ref-number="182" data-nb-words="14" data-nb-chars="74"><span class="idea" data-nb-ref-number="185" id="idea185" data-nb-words="14" data-nb-chars="74">Bavil jsem se&nbsp;vcelku dobře. Člověk musí mít zdravý smysl pro ty&nbsp;malé lidi.</span></p>
          <hr>
          <p class="chunk" data-nb-ref-number="183" data-nb-words="35" data-nb-chars="205"><span class="idea" data-nb-ref-number="186" id="idea186" data-nb-words="35" data-nb-chars="205">Nevstal jsem časně. Jak jdu večer do&nbsp;hostince, spím ráno pak dlouho&nbsp;– já&nbsp;ráno spím vlastně vždycky dlouho, ale jsou prý lidé, kteří s&nbsp;největší chutí vstávají. Neškodí: dobře se&nbsp;prospat, dobře pak studovat!</span></p>
          <p class="chunk" data-nb-ref-number="184" data-nb-words="69" data-nb-chars="409"><span class="idea" data-nb-ref-number="187" id="idea187" data-nb-words="69" data-nb-chars="409">Překrásný den! Nemohl jsem odolat, sedím při dokořán otev­řených oknech. Přitom ovšem zalehne každý zvuk z&nbsp;celého domu ke&nbsp;mně, ale vidím, že&nbsp;mne mnoho neruší&nbsp;– působí to&nbsp;celkem jako vzdálený jez a&nbsp;je alespoň změna naproti únavné monotonii zavřeného pokoje. U&nbsp;krejčího Sempra nade mnou někdo zpívá, nejspíš tovaryš; zpívá prostě a&nbsp;neuměle. Komická píseň! „A&nbsp;to pro tu&nbsp;příčinu&nbsp;– že&nbsp;nemá žádnou manýru-u“&nbsp;– hehe!</span></p>
          <p class="chunk" data-nb-ref-number="185" data-nb-words="77" data-nb-chars="412"><span class="idea" data-nb-ref-number="188" id="idea188" data-nb-words="77" data-nb-chars="412">Vploužil se&nbsp;ke&nbsp;mně Pepík. To&nbsp;si&nbsp;nesmí navykat, ale mírně se&nbsp;mu&nbsp;to&nbsp;naznačí. „Pojď sem, Pepíčku, umíš také zpívat?“&nbsp;– „Baže“&nbsp;– „Tak mně zazpívej něco, něco hezkého, víš?“ Kluk začal: „Měla jsem holoubka.“ Ale pak si&nbsp;to&nbsp;spletl a&nbsp;místo „doubek“ zpíval na&nbsp;„zelený zoubek“, jemu je&nbsp;to&nbsp;jedno. Copak ví&nbsp;takové pražské dítě o&nbsp;doubku! „Tak a&nbsp;teď jdi. Víš, já&nbsp;musím být pořád sám, nesmíš sem chodit.“ Pepík šel. Líbí se&nbsp;mi.</span></p>
          <p class="chunk" data-nb-ref-number="186" data-nb-words="11" data-nb-chars="67"><span class="idea" data-nb-ref-number="189" id="idea189" data-nb-words="11" data-nb-chars="67">Studuju teď řád směnečný a&nbsp;míchám to&nbsp;příjemně se&nbsp;zákonem obchodním.</span></p>
        </section>
        <section>
          <p class="chunk" data-nb-ref-number="187" data-nb-words="55" data-nb-chars="335"><span class="idea" data-nb-ref-number="190" id="idea190" data-nb-words="55" data-nb-chars="335">Strašný rámus u&nbsp;malířů. Veliká výplata Pepíka. Chci zavřít okno, malíř to&nbsp;pozoruje a&nbsp;volá přes dvůr: „Prokletý takový kluk! Nedá a&nbsp;nedá pokoje!“&nbsp;– „Copak udělal Pepíček?“&nbsp;– „Šibeničník mně sežral psaní od&nbsp;bratra faráře, a&nbsp;já teď nevím, co&nbsp;odpovědít!“ Zavřel jsem okno, beztoho také tovaryš nade mnou pořád ještě „nemá žádnou manýru-u“.</span></p>
        </section>
        <section>
          <p class="chunk" data-nb-ref-number="188" data-nb-words="59" data-nb-chars="380"><span class="idea" data-nb-ref-number="191" id="idea191" data-nb-words="59" data-nb-chars="380">Obědval se&nbsp;Semprem a&nbsp;hostinským dole. Pozoroval Ignáce, jux! Chvilku rovnali spolu u&nbsp;vedlejšího stolku účet po&nbsp;včerejšku. Ignác pohlíží stranou s&nbsp;hloupým výrazem neskonalého strachu na&nbsp;pána, patrně očekává každou chvíli výpovědi včera slíbené; roztřepená kontura pánova kýve se&nbsp;sem tam, oči líně mžourají, patrně neví pán o&nbsp;včerejšku už&nbsp;ani muk. Ukončili účet a&nbsp;Ignác si&nbsp;poskočil.</span></p>
          <p class="chunk" data-nb-ref-number="189" data-nb-words="85" data-nb-chars="479"><span class="idea" data-nb-ref-number="192" id="idea192" data-nb-words="85" data-nb-chars="479">Hostinský přisedl. „Dobrá polívka,“ povídám.&nbsp;– „Jakpak ne!“ míní hostinský.&nbsp;– „A&nbsp;copak bych si&nbsp;dal takhle k&nbsp;masu, Ignáci?“&nbsp;– „Co je&nbsp;libo.“&nbsp;– „Trochu červené řípy mně dejte.“&nbsp;– „Ne.“&nbsp;– „Co ne? Vždyť je&nbsp;napsána na&nbsp;lístku.“&nbsp;– Ignác mlčí. Hostinský se&nbsp;drží smíchy v&nbsp;boku, konečně vykucká: „Přinesu sám, pane doktore. On&nbsp;nemůže&nbsp;– on&nbsp;nemůže –.“ Dívám se&nbsp;udiveně.&nbsp;– „Ano, on, jak vidí červenou řípu, padne do&nbsp;mdlob; trulda si&nbsp;vzpomene vždycky na&nbsp;ssedlou lidskou krev.“&nbsp;– Dobré chutnání!</span></p>
          <p class="chunk" data-nb-ref-number="190" data-nb-words="85" data-nb-chars="445"><span class="idea" data-nb-ref-number="193" id="idea193" data-nb-words="85" data-nb-chars="445">Takto oběd bez oživující zábavy. Hostinský není k&nbsp;ničemu. „Co je&nbsp;dnes v&nbsp;novinách?“ ptám se.&nbsp;– „Já je&nbsp;nečtu. Já&nbsp;si&nbsp;zajdu někdy naproti ke&nbsp;kupci a&nbsp;zeptám se, jak to&nbsp;stojí.“&nbsp;– Pozoruju, že&nbsp;stěna kolkolem hostince je&nbsp;dole jakoby nepravidelně pokopána. „Co je&nbsp;to?“&nbsp;– „I&nbsp;to zde bývala přede mnou tančírna a&nbsp;vykopali to&nbsp;při tanci.“&nbsp;– „A&nbsp;jak jste vy&nbsp;zde už&nbsp;dlouho?“&nbsp;– „Já? Na&nbsp;dvanáctý rok.“ A&nbsp;Sempr nemluví skorem nic. „Eh“ a&nbsp;„m“ jsou jeho hlavní slova.</span></p>
        </section>
        <section>
          <p class="chunk" data-nb-ref-number="191" data-nb-words="92" data-nb-chars="523"><span class="idea" data-nb-ref-number="194" id="idea194" data-nb-words="92" data-nb-chars="523">Byl jsem k&nbsp;večeru v&nbsp;zahrádce. Půl domu tam bylo; teď znám už, mimo mladý párek z&nbsp;druhého patra a&nbsp;svého konduktéra, obyvatele všechny, a&nbsp;když si&nbsp;na&nbsp;ně&nbsp;vzpomenu, jde mně trochu hlava kolem. Panu Provazníkovi, který bydlí nad malířem, nerozumím nadobro. Spatřil jsem ho&nbsp;dřív několikrát u&nbsp;okna, zdálo se&nbsp;mně, že&nbsp;má&nbsp;žlutý, tenounký obličej jako nudličku. Teď vidím proč. Kolem tváře má&nbsp;kratičký černý vous, vyholený na&nbsp;rtech a&nbsp;na bradě, odtud zdaleka ta&nbsp;čára. Vlasy má&nbsp;už&nbsp;skoro šedivé, je&nbsp;tak as&nbsp;padesátník a&nbsp;chodí silně shrblý.</span></p>
          <p class="chunk" data-nb-ref-number="192" data-nb-words="112" data-nb-chars="679"><span class="idea" data-nb-ref-number="195" id="idea195" data-nb-words="112" data-nb-chars="679">Když jsem vystoupl po&nbsp;několika schůdcích do&nbsp;zahrádky, chodil Provazník pozadím, a&nbsp;v&nbsp;pravém koutě, v&nbsp;altánu, byla celá společnost: pan domácí, slečna domácí, malíř, malířka, Pepík. Černé, zimničné oči domácího hleděly na&nbsp;mne jako na&nbsp;člověka zcela cizího. „Tatínku, vždyť je&nbsp;to&nbsp;pan doktor Krumlovský!“ zazněl lahodný alt.&nbsp;– „Ah pan doktor&nbsp;– ano, zapomněl jsem,“ a&nbsp;podává mně svou suchou, horkou ruku.&nbsp;– „S&nbsp;vaším dovolením hodlám zde také v&nbsp;zahrádce pookřát.“&nbsp;– „Prosím,“ zakašlal a&nbsp;plivnul mně na&nbsp;botu. Sedli jsme si. Já&nbsp;nevěděl co&nbsp;mluvit; ticho nastalé bylo ostatním snad lhostejné, mně ale bylo trapné; zdálo se&nbsp;mně, že&nbsp;čekají, jakým se&nbsp;pan doktor osvědčí být zábavným chlapíkem.</span></p>
          <p class="chunk" data-nb-ref-number="193" data-nb-words="272" data-nb-chars="1602"><span class="idea" data-nb-ref-number="196" id="idea196" data-nb-words="272" data-nb-chars="1602">Nevidím pomoci jinde než v&nbsp;Pepíkovi. „Pojď sem, Pepíčku, jakpak se&nbsp;máš?“&nbsp;– Pepík se&nbsp;mně přitulil k&nbsp;nohám a&nbsp;opřel loktem o&nbsp;koleno. „Povídej mně zase něco,“ vybízí mne.&nbsp;– „Já ti&nbsp;mám něco povídat? Hehe, čtveráku, on&nbsp;si&nbsp;pamatoval, že&nbsp;jsem mu&nbsp;ondyno všelicos vypravoval.“&nbsp;– „Povídej nějakou pohádku.“&nbsp;– „Pohádku? Já&nbsp;ale žádnou neumím,&nbsp;– počkej, já&nbsp;ti&nbsp;přece jednu povím.“ A&nbsp;začal jsem hlasem opravdovým: „Byl jednou jeden král. Dobře. Ten neměl žádných dětí. Dobře. Tu&nbsp;napadlo najednou nejstaršímu jeho synu, že&nbsp;půjde na&nbsp;vandr.“ Všeobecný smích. Malíř míní: „Pan doktor je&nbsp;nějaký čtverák!“ a&nbsp;stírá si&nbsp;dvě velké slzy, které mu&nbsp;vyhrkly z&nbsp;vodnatých očí. Malíř je&nbsp;patrně rozumný člověk a&nbsp;mně lichotí jeho uznání. Je&nbsp;vždycky dobře, když člověka považují za&nbsp;vtipného. „No ale, povídejte dál, ta&nbsp;pohádka je&nbsp;také pro velké děti,“ pobízí malíř. Jsem v&nbsp;nových nesnázích. Pohádka ani nejde dál, je&nbsp;tou pointou ukončena, ale ti&nbsp;dobří lidé toho nechápou. Odvažuju se&nbsp;co&nbsp;vtipná hlava na&nbsp;improvisaci, snad to&nbsp;nějak půjde. Povídám&nbsp;– povídám&nbsp;– ale nejde to, cítím znenáhla, že&nbsp;mluvím už&nbsp;hloupě. Společnost přestává naslouchat, rozhovořuje se&nbsp;mezi sebou, jsem ukrutně rád. Jen Pepík naslouchá, hladím ho&nbsp;po&nbsp;vlasech. Ale nějaký konec musí pohádka mít, už&nbsp;koktám. Šťastná myšlenka! Pojednou vezmu Pepíkovu ruku, jako bych ji&nbsp;teď teprv pozoroval, a&nbsp;povídám: „Pepíčku&nbsp;– koukni se&nbsp;– jak máš špinavé ruce!“&nbsp;– Kluk se&nbsp;podíval na&nbsp;ruce. „Sehni se, já&nbsp;ti&nbsp;něco pošeptám!“ A&nbsp;šeptá mně: „Dej mi&nbsp;dva šestáky, tak si&nbsp;je&nbsp;umyju!“ Vyndám tajně dva šestáky a&nbsp;strčím mu&nbsp;je. Kluk odhopkoval do&nbsp;zahrady, kde se&nbsp;objevila sedmiletá holčička Semprova.</span></p>
          <p class="chunk" data-nb-ref-number="194" data-nb-words="65" data-nb-chars="382"><span class="idea" data-nb-ref-number="197" id="idea197" data-nb-words="65" data-nb-chars="382">Dívám se&nbsp;na&nbsp;slečnu domácí, sedící vedle mne. Velmi otci podobna! Suchá tvář, tenounká, průsvitná ruka, malá bradička, malý nosíček, tak malý&nbsp;– může-li pak se&nbsp;za&nbsp;něj chytnout? Ale nehyzdí jí&nbsp;ten nosíček, tvář je&nbsp;dost ještě příjemná, oči jsou černy. Altový hlas její je&nbsp;věru sympatický. Podotýkám jen, že&nbsp;mám černé oči velmi rád, ženská s&nbsp;modrýma očima připadá mně vždycky jako slepá.</span></p>
          <p class="chunk" data-nb-ref-number="195" data-nb-words="5" data-nb-chars="32"><span class="idea" data-nb-ref-number="198" id="idea198" data-nb-words="5" data-nb-chars="32">„Jste muzikální, pane doktore&nbsp;–“</span></p>
          <p class="chunk" data-nb-ref-number="196" data-nb-words="6" data-nb-chars="42"><span class="idea" data-nb-ref-number="199" id="idea199" data-nb-words="6" data-nb-chars="42">„Krumlovský,“ vskočila dcera otci do&nbsp;řeči.</span></p>
          <p class="chunk" data-nb-ref-number="197" data-nb-words="7" data-nb-chars="45"><span class="idea" data-nb-ref-number="200" id="idea200" data-nb-words="7" data-nb-chars="45">„Ano, Otylko, já&nbsp;vím: pan doktor Krumlovský.“</span></p>
          <p class="chunk" data-nb-ref-number="198" data-nb-words="104" data-nb-chars="617"><span class="idea" data-nb-ref-number="201" id="idea201" data-nb-words="104" data-nb-chars="617">„Když jste mne ráčil navštívit, mluvili jsme už&nbsp;o&nbsp;tom. Hrával jsem kdysi na&nbsp;housle, ale i&nbsp;tomu už&nbsp;je&nbsp;ukrutně dávno.“ Neumím na&nbsp;housle ani sáhnout&nbsp;– ale vidím, že&nbsp;pan domácí mne více ani neposlouchá. Slečna se&nbsp;nakloní trochu ke&nbsp;mně a&nbsp;šeptá smutně přidušeným hlasem: „Tatínek má&nbsp;to&nbsp;neštěstí, že&nbsp;odpůldne vždycky ztrácí paměť.“ Domácí pán se&nbsp;sebral a&nbsp;mluví, jako by&nbsp;byl náhle ochraptěl: „Pojď, Otylko, chci se&nbsp;trochu tady procházet.&nbsp;– Ah&nbsp;tak, pane doktore&nbsp;– prosím, tadyhle cedulka.“ Podal mně podlouhlou bílou ceduličku, na&nbsp;níž stálo napsáno: „Churavím dnes krkem, prosím, abych byl omluven, mluvím-li ne&nbsp;dost hlasitě.“</span></p>
          <p class="chunk" data-nb-ref-number="199" data-nb-words="18" data-nb-chars="98"><span class="idea" data-nb-ref-number="202" id="idea202" data-nb-words="18" data-nb-chars="98">Teď přistoupl k&nbsp;nám Provazník. Usmívá se&nbsp;na&nbsp;mne, ale jeho úsměv je&nbsp;nějak ironický. Podává mi&nbsp;ruku.</span></p>
          <p class="chunk" data-nb-ref-number="200" data-nb-words="4" data-nb-chars="35"><span class="idea" data-nb-ref-number="203" id="idea203" data-nb-words="4" data-nb-chars="35">„Servus, pane doktore Kratochvíle.“</span></p>
          <p class="chunk" data-nb-ref-number="201" data-nb-words="3" data-nb-chars="24"><span class="idea" data-nb-ref-number="204" id="idea204" data-nb-words="3" data-nb-chars="24">„Jmenuju se&nbsp;Krumlovský.“</span></p>
          <p class="chunk" data-nb-ref-number="202" data-nb-words="20" data-nb-chars="106"><span class="idea" data-nb-ref-number="205" id="idea205" data-nb-words="20" data-nb-chars="106">„To je&nbsp;divné&nbsp;– já&nbsp;myslel, že&nbsp;každý doktor se&nbsp;jmenuje Kratochvíl<sup id="fnref:14"><a href="#fn:14" class="footnote-ref" role="doc-noteref">14</a></sup>&nbsp;– hehehe!“ A&nbsp;jeho smích je&nbsp;sípavě ostrý.</span></p>
          <p class="chunk" data-nb-ref-number="203" data-nb-words="4" data-nb-chars="24"><span class="idea" data-nb-ref-number="206" id="idea206" data-nb-words="4" data-nb-chars="24">Vytřešťuju na&nbsp;něho zrak.</span></p>
          <p class="chunk" data-nb-ref-number="204" data-nb-words="11" data-nb-chars="60"><span class="idea" data-nb-ref-number="207" id="idea207" data-nb-words="11" data-nb-chars="60">„O&nbsp;čempak se&nbsp;pánové bavili?&nbsp;– Jakpak se&nbsp;máte, pane Augusto?“</span></p>
          <p class="chunk" data-nb-ref-number="205" data-nb-words="7" data-nb-chars="38"><span class="idea" data-nb-ref-number="208" id="idea208" data-nb-words="7" data-nb-chars="38">„I&nbsp;nějak omrkaně! Skoro nic co&nbsp;dělat.“</span></p>
          <p class="chunk" data-nb-ref-number="206" data-nb-words="23" data-nb-chars="127"><span class="idea" data-nb-ref-number="209" id="idea209" data-nb-words="23" data-nb-chars="127">„Tak tak&nbsp;– a&nbsp;kdykoli vás na&nbsp;schodech potkám, máte alespoň jeden mokrý obraz pod páždím. Vám musí být hračkou udělat denně dva!“</span></p>
          <p class="chunk" data-nb-ref-number="207" data-nb-words="17" data-nb-chars="88"><span class="idea" data-nb-ref-number="210" id="idea210" data-nb-words="17" data-nb-chars="88">Malíř se&nbsp;samolibě usmívá. „To je&nbsp;pravda&nbsp;– ať&nbsp;to&nbsp;zkusí někdo, někdo z&nbsp;těch ‚profesorů‘&nbsp;–“</span></p>
          <p class="chunk" data-nb-ref-number="208" data-nb-words="38" data-nb-chars="256"><span class="idea" data-nb-ref-number="211" id="idea211" data-nb-words="38" data-nb-chars="256">„Tedy byste mohl malovat podobizny do&nbsp;zásoby, hehehe! Ostatně je&nbsp;portretista tak něco jako nejzbytečnější člověk na&nbsp;světě. Kdyby neexistoval ani jediný portretista, obličejů by&nbsp;bylo na&nbsp;světě přece dost, a&nbsp;to prapodivných!&nbsp;– Pročpak nemalujete něco jiného?“</span></p>
          <p class="chunk" data-nb-ref-number="209" data-nb-words="20" data-nb-chars="119"><span class="idea" data-nb-ref-number="212" id="idea212" data-nb-words="20" data-nb-chars="119">Rád bych se&nbsp;smál, kousavá satira Provazníkova je&nbsp;neodolatelná, ale vidím, že&nbsp;malíř je&nbsp;v&nbsp;rozpacích&nbsp;– nač chudáka trápit!</span></p>
          <p class="chunk" data-nb-ref-number="210" data-nb-words="134" data-nb-chars="802"><span class="idea" data-nb-ref-number="213" id="idea213" data-nb-words="134" data-nb-chars="802">„Já byl původně historik,“ koktá malíř, „nic to&nbsp;neneslo, lidé nerozumějí historii. Jednou si&nbsp;objednal u&nbsp;mne jistý farář kapucínské kázání z&nbsp;Valdštýnova tábora, a&nbsp;udělal jsem mu&nbsp;obraz výtečný, to&nbsp;musím sám říci; ale když jsem byl hotov, nechtěl jej farář vzít a&nbsp;nevzal&nbsp;– chtěl mít kapucínské kázání bez kapucína&nbsp;– nu&nbsp;ano, farář!&nbsp;– A&nbsp;pak jsem měl pro radnici v&nbsp;Kuckově namalovat obraz Žižky. Ukrutný kříž! Poslal jsem jim nákres. Nelíbily se&nbsp;jim boty, abych prý se&nbsp;zeptal pana Palackého, jsou-li historické. Pan Palacký dal mi&nbsp;arci vysvědčení dobré. Ale v&nbsp;Kuckově měli znalce, jmenoval se&nbsp;Malina, a&nbsp;znalec Malina rozhodnul, že&nbsp;prý můj Žižka nevyhovuje požadavkům vojenským. Tahal jsem se&nbsp;s&nbsp;nimi dlouho a&nbsp;nakonec mně psali, že&nbsp;prý mému Blahorodí vynadají veřejně v&nbsp;novinách. Je&nbsp;nebezpečno být historikem.“</span></p>
          <p class="chunk" data-nb-ref-number="211" data-nb-words="35" data-nb-chars="223"><span class="idea" data-nb-ref-number="214" id="idea214" data-nb-words="35" data-nb-chars="223">„Malujte tedy žánry. Na&nbsp;příklad, jak dráteník spravuje opilému flautistovi<sup id="fnref:15"><a href="#fn:15" class="footnote-ref" role="doc-noteref">15</a></sup> flautu. Nebo ‚myš v&nbsp;dívčí škole‘. Myš nemusí být vidět, ale děvčata i&nbsp;s&nbsp;učitelkou jsou všechny nahoře po&nbsp;škamnách<sup id="fnref:16"><a href="#fn:16" class="footnote-ref" role="doc-noteref">16</a></sup>&nbsp;– ta&nbsp;různost zděšených tváří!“</span></p>
          <p class="chunk" data-nb-ref-number="212" data-nb-words="36" data-nb-chars="196"><span class="idea" data-nb-ref-number="215" id="idea215" data-nb-words="36" data-nb-chars="196">„Hehe&nbsp;– i&nbsp;já žánry maloval taky. Já&nbsp;měl jeden i&nbsp;ve výstavě, pěkný. Tenkrát bylo ještě všecko německé a&nbsp;můj žánr se&nbsp;jmenoval Häusliche Arzenei<sup id="fnref:17"><a href="#fn:17" class="footnote-ref" role="doc-noteref">17</a></sup>. Muž leží v&nbsp;posteli, žena mu&nbsp;nese horkou pokličku&nbsp;–“</span></p>
          <p class="chunk" data-nb-ref-number="213" data-nb-words="2" data-nb-chars="8"><span class="idea" data-nb-ref-number="216" id="idea216" data-nb-words="2" data-nb-chars="8">„E&nbsp;fuj!“</span></p>
          <p class="chunk" data-nb-ref-number="214" data-nb-words="11" data-nb-chars="79"><span class="idea" data-nb-ref-number="217" id="idea217" data-nb-words="11" data-nb-chars="79">„No pročpak? Pokličku nebylo ani vidět, byla obalena ubrusem, aby nevychladla.“</span></p>
          <p class="chunk" data-nb-ref-number="215" data-nb-words="19" data-nb-chars="117"><span class="idea" data-nb-ref-number="218" id="idea218" data-nb-words="19" data-nb-chars="117">Rád bych pomohl malíři z&nbsp;nesnází, ale nevím hned jak. „Jakýpak máme dnes den?“ pravím k&nbsp;Provazníkovi dosti neobratně.</span></p>
          <p class="chunk" data-nb-ref-number="216" data-nb-words="28" data-nb-chars="167"><span class="idea" data-nb-ref-number="219" id="idea219" data-nb-words="28" data-nb-chars="167">„Moh jste se&nbsp;podívat našemu domácímu na&nbsp;límec u&nbsp;košile, pane doktore Kratochvíle,“ ušklíbl se&nbsp;Provazník: „převléká se&nbsp;týdně jen jednou&nbsp;– dnes je&nbsp;dle límce už&nbsp;čtvrtek.“</span></p>
          <p class="chunk" data-nb-ref-number="217" data-nb-words="14" data-nb-chars="94"><span class="idea" data-nb-ref-number="220" id="idea220" data-nb-words="14" data-nb-chars="94">Impertinentní chlap! „Chudák&nbsp;– to&nbsp;je&nbsp;zcela zvláštní neštěstí, odpůldne ztrácí prý vždy paměť?“</span></p>
          <p class="chunk" data-nb-ref-number="218" data-nb-words="26" data-nb-chars="169"><span class="idea" data-nb-ref-number="221" id="idea221" data-nb-words="26" data-nb-chars="169">„Ano, nejspíš že&nbsp;kdysi prodával slaměné klobouky. Kteří prodávají slaměné klobouky, jsou konečně celí pitomí tou sírou&nbsp;– zvlášť Tyroláci&nbsp;– nedovedou pak už&nbsp;ani adici<sup id="fnref:18"><a href="#fn:18" class="footnote-ref" role="doc-noteref">18</a></sup>.“</span></p>
          <p class="chunk" data-nb-ref-number="219" data-nb-words="9" data-nb-chars="50"><span class="idea" data-nb-ref-number="222" id="idea222" data-nb-words="9" data-nb-chars="50">„Ale zdá se, že&nbsp;je&nbsp;dobrý člověk, ctihodný člověk.“</span></p>
          <p class="chunk" data-nb-ref-number="220" data-nb-words="15" data-nb-chars="84"><span class="idea" data-nb-ref-number="223" id="idea223" data-nb-words="15" data-nb-chars="84">„Ctihodný, ale hloupý, má&nbsp;tak as&nbsp;pět korců<sup id="fnref:19"><a href="#fn:19" class="footnote-ref" role="doc-noteref">19</a></sup> horizontu. Znám ho&nbsp;už&nbsp;přes dvacet let.“</span></p>
          <p class="chunk" data-nb-ref-number="221" data-nb-words="15" data-nb-chars="88"><span class="idea" data-nb-ref-number="224" id="idea224" data-nb-words="15" data-nb-chars="88">„Jeho dcera chudáka as&nbsp;ošetřuje dobře. Je&nbsp;to&nbsp;příjemná ženština, arci ne&nbsp;už&nbsp;zcela mladá.“</span></p>
          <p class="chunk" data-nb-ref-number="222" data-nb-words="25" data-nb-chars="136"><span class="idea" data-nb-ref-number="225" id="idea225" data-nb-words="25" data-nb-chars="136">„Pouhá zvědavost od&nbsp;ní. Ze&nbsp;ženské zvědavosti přišla o&nbsp;dvacet let dříve na&nbsp;svět, a&nbsp;teď ji&nbsp;to&nbsp;mrzí. Upřímná holka, vynadala mně už&nbsp;často.“</span></p>
          <p class="chunk" data-nb-ref-number="223" data-nb-words="35" data-nb-chars="231"><span class="idea" data-nb-ref-number="226" id="idea226" data-nb-words="35" data-nb-chars="231">Není mně volno při impertinencích Provazníkových. „Pojďme se&nbsp;trochu pobavit s&nbsp;panem domácím,“ pravím.&nbsp;– „Pojďme,“ praví ochotně malíř a&nbsp;klepe Provazníkovi na&nbsp;záda. Provazník se&nbsp;při každém klepnutí lekavě zachvěje a&nbsp;rychle se&nbsp;sbírá.</span></p>
          <p class="chunk" data-nb-ref-number="224" data-nb-words="145" data-nb-chars="788"><span class="idea" data-nb-ref-number="227" id="idea227" data-nb-words="145" data-nb-chars="788">Oba se&nbsp;zdvihli. Odchod mužů náhle vytrhnul malířku z&nbsp;hlubokého přemýšlení, kterému se&nbsp;byla oddala, stojíc opřena o&nbsp;veřej altánu. „Víš co, muži, já&nbsp;udělám k&nbsp;večeři míchané vejce!“&nbsp;– „Dobře,“ dí&nbsp;malíř a&nbsp;jde dál. Příležitosti té&nbsp;používá Augustka, aby mne šišlajíc ubezpečila, že&nbsp;měla jinaké ženichy a&nbsp;že se&nbsp;všichni mužští po&nbsp;ní&nbsp;bláznili. Chci jí&nbsp;nějak zalichotit a&nbsp;pravím, že&nbsp;je&nbsp;to&nbsp;teď ještě vidět.&nbsp;– Co&nbsp;že&nbsp;je&nbsp;ještě vidět?&nbsp;– Já&nbsp;teď nevím, jak to&nbsp;mám říci, konečně vypravím ze&nbsp;sebe, že&nbsp;je&nbsp;vidět, že&nbsp;bývala krásna. Augustka vyhrnuje nos&nbsp;– – no, že&nbsp;prý ještě není tak stará. A&nbsp;když se&nbsp;oblíkne&nbsp;– najednou spustila rychle jako kávový mlýnek&nbsp;– „Teprv ondy řekl někdo, který šel za&nbsp;mnou: ‚Ta je&nbsp;jako k&nbsp;nakousnutí.‘ Nu&nbsp;a&nbsp;zpředu nepotřebuje se&nbsp;nikdo na&nbsp;mne dívat.“ Koktal jsem něco, ale už&nbsp;byla pryč.</span></p>
          <p class="chunk" data-nb-ref-number="225" data-nb-words="77" data-nb-chars="447"><span class="idea" data-nb-ref-number="228" id="idea228" data-nb-words="77" data-nb-chars="447">Vystoupil jsem do&nbsp;zahrádky k&nbsp;ostatním. Domácí se&nbsp;na&nbsp;mne usmívá, jako že&nbsp;mne zná, a&nbsp;podává mně ještě jednou svou cedulku s&nbsp;tímtéž zas nápisem. Mluvilo se&nbsp;něco o&nbsp;cukrovarech. Chci se&nbsp;rehabilitovat stran vtipnosti své. Ptám se: „Rozumí slečinka snad cukrovarům?“&nbsp;– „Ó&nbsp;ne!“&nbsp;– „Ale cukrlatům jistě ano?“ Směju se&nbsp;hodně, neboť je&nbsp;známo, že&nbsp;když jeden srdečně začne se&nbsp;smát, strhne ostatní s&nbsp;sebou. Nestrhl jsem ale nikoho. Zdá se, že&nbsp;vtipu neporozuměli.</span></p>
          <p class="chunk" data-nb-ref-number="226" data-nb-words="30" data-nb-chars="167"><span class="idea" data-nb-ref-number="229" id="idea229" data-nb-words="30" data-nb-chars="167">Domácí se&nbsp;mne ptá, jsem-li muzikální, a&nbsp;šlápnul mně přitom na&nbsp;nohu. „Ne,“ pravím omrzele, ale hned nato je&nbsp;mně ho&nbsp;líto a&nbsp;dodám: „Ráčíte nejspíš často chodit do&nbsp;opery?“</span></p>
          <p class="chunk" data-nb-ref-number="227" data-nb-words="86" data-nb-chars="468"><span class="idea" data-nb-ref-number="230" id="idea230" data-nb-words="86" data-nb-chars="468">„Nechodím, není to&nbsp;pro mne. Já&nbsp;slyším na&nbsp;pravé ucho o&nbsp;půl tónu výš a&nbsp;to nejde.“ Podivný člověk, odpůldne ztrácí paměť a&nbsp;slyší na&nbsp;pravé ucho o&nbsp;půl tónu výš! „Já sedím raděj při pianě doma a&nbsp;pracuju.“&nbsp;– „Komponujete?“&nbsp;– „Teď ne, teď už&nbsp;několika let opravuju pořád Mozarta. Až&nbsp;budu hotov, uvidíte, jak bude Mozart vypadat!“ A&nbsp;plivnul Provazníkovi na&nbsp;botu. Provazník otírá botu o&nbsp;trávník a&nbsp;míní: „Já nechodím taky už&nbsp;od&nbsp;let do&nbsp;opery. Kdybych šel, šel bych jen do&nbsp;Marty<sup id="fnref:20"><a href="#fn:20" class="footnote-ref" role="doc-noteref">20</a></sup>.“</span></p>
          <p class="chunk" data-nb-ref-number="228" data-nb-words="58" data-nb-chars="303"><span class="idea" data-nb-ref-number="231" id="idea231" data-nb-words="58" data-nb-chars="303">Domácí mne vzal za&nbsp;ruku a&nbsp;odvedl od&nbsp;ostatních. Chce mně něco sdělit, ale nemůže s&nbsp;tím nějak ven; pořád slyším jen „sss“, jako když se&nbsp;vypouští pára z&nbsp;kotle. Třikrát koktal „s“ kolem zahrady, pak z&nbsp;něho vyšlo, že&nbsp;„v kapustě není fosfor“. On&nbsp;tedy také někdy koktá, a&nbsp;sice na&nbsp;„s“. Dal mně pak zase cedulku.</span></p>
          <p class="chunk" data-nb-ref-number="229" data-nb-words="41" data-nb-chars="247"><span class="idea" data-nb-ref-number="232" id="idea232" data-nb-words="41" data-nb-chars="247">Nato mne chytil a&nbsp;odvedl malíř stranou do&nbsp;kouta. Zdali prý jsem pozoroval, jak klepal Provazníkovi na&nbsp;záda? Kdyby mne také někdy Provazník zlobil, abych ho&nbsp;poklepal po&nbsp;zádech, zcela lehýnce jen, on&nbsp;že&nbsp;hnedle zkrotne. Zlý člověk prý, ten Provazník.</span></p>
          <p class="chunk" data-nb-ref-number="230" data-nb-words="56" data-nb-chars="325"><span class="idea" data-nb-ref-number="233" id="idea233" data-nb-words="56" data-nb-chars="325">A&nbsp;hned po&nbsp;něm mne odvedl zas Provazník stranou. Co&nbsp;prý ří­kám myšlence, aby se&nbsp;založila společnost na&nbsp;dělání ostrovů po&nbsp;Vltavě. Pohlédl na&nbsp;mne vítězoslavně. Povídám, to&nbsp;že&nbsp;je&nbsp;myšlenka přímo brilantní. „Nu tak vidíte, a&nbsp;takových já&nbsp;mám víc! Ale není teď lidstvo pro myšlénky. Tamhle s&nbsp;těmi hlupáky bych o&nbsp;tom ani nepromluvil.“</span></p>
          <p class="chunk" data-nb-ref-number="231" data-nb-words="37" data-nb-chars="215"><span class="idea" data-nb-ref-number="234" id="idea234" data-nb-words="37" data-nb-chars="215">„Teď bychom si&nbsp;mohli tady zahrát šístku,“ nutí malíř. Dobrá, zahrajeme, hodinku. Karty jsou v&nbsp;šupleti v&nbsp;malířově altánu. Usedli jsme k&nbsp;malému stolku a&nbsp;rozhodili se, já&nbsp;hraju s&nbsp;domácím, malíř a&nbsp;Provazník proti nám.&nbsp;–</span></p>
          <p class="chunk" data-nb-ref-number="232" data-nb-words="111" data-nb-chars="629"><span class="idea" data-nb-ref-number="235" id="idea235" data-nb-words="111" data-nb-chars="629">Pěkná hra! Domácí se&nbsp;ptá po&nbsp;každé ještě při posledním štychu, jaké jsou trumfy. Nikdy neví, jakou barvu jsem nadhodil, a&nbsp;nepřinese mně jí. Vsázím se, že&nbsp;má&nbsp;figury, ale nehlásí ani jedné. Když se&nbsp;na&nbsp;něco ptám, podá mně cedulku přes stůl. Provazník a&nbsp;Augusta, to&nbsp;se&nbsp;rozumí, vyhrávají a&nbsp;řehtají radostí jako koňové. Vidím, že&nbsp;nezbývá než prostě odhazovat karty a&nbsp;platit krejcary. Otylie platí za&nbsp;otce, sic bychom nebyli hotovi ani s&nbsp;jedinou hrou, on&nbsp;pořád tvrdí, že&nbsp;už&nbsp;platil, a&nbsp;přitom mně šlape pod stolem na&nbsp;nohy. Stáhnul jsem nohy zpět a&nbsp;bavím se&nbsp;pozorováním, jak zimničně pracuje pod stolem jeho noha, hledajíc, na&nbsp;co&nbsp;by&nbsp;šlápla.</span></p>
          <p class="chunk" data-nb-ref-number="233" data-nb-words="58" data-nb-chars="293"><span class="idea" data-nb-ref-number="236" id="idea236" data-nb-words="58" data-nb-chars="293">Náhle se&nbsp;do&nbsp;mne domácí pouští, že&nbsp;hraju špatně, na&nbsp;špádské<sup id="fnref:21"><a href="#fn:21" class="footnote-ref" role="doc-noteref">21</a></sup> eso že&nbsp;prý jsem mu&nbsp;nepřidal krále. Zatím ale se&nbsp;špády ani ještě nehrály a&nbsp;eso mám já&nbsp;sám. Domácí křičí dál, hlas jeho zní jako pozoun&nbsp;– a&nbsp;já mám v&nbsp;kapse patnáct cedulek! Otylie na&nbsp;mne hledí prosebně a&nbsp;bolestně&nbsp;– nu, rozumím a&nbsp;mlčím.</span></p>
          <p class="chunk" data-nb-ref-number="234" data-nb-words="10" data-nb-chars="62"><span class="idea" data-nb-ref-number="237" id="idea237" data-nb-words="10" data-nb-chars="62">Hráli jsme malou hodinku a&nbsp;prohrál jsem přes šedesát krejcarů.</span></p>
          <p class="chunk" data-nb-ref-number="235" data-nb-words="32" data-nb-chars="186"><span class="idea" data-nb-ref-number="238" id="idea238" data-nb-words="32" data-nb-chars="186">Domácí šel s&nbsp;Otylií domů, večerní chlad prý „neslouží jeho krku“. Provazník jde také. Služka malířova přináší rodině večeři. Žádám ji, aby mně přinesla z&nbsp;předu také něco k&nbsp;večeři a&nbsp;pivo.</span></p>
          <p class="chunk" data-nb-ref-number="236" data-nb-words="28" data-nb-chars="165"><span class="idea" data-nb-ref-number="239" id="idea239" data-nb-words="28" data-nb-chars="165">Pojedl jsem a&nbsp;malíř mne baví. Vypravuje, že&nbsp;prý nikdy nebyl náležitě uznán. Přinutili prý ho&nbsp;už&nbsp;v&nbsp;akademii, aby vystoupl před koncem studií; umělť víc než profesoři.</span></p>
        </section>
        <section>
          <p class="chunk" data-nb-ref-number="237" data-nb-words="8" data-nb-chars="37"><span class="idea" data-nb-ref-number="240" id="idea240" data-nb-words="8" data-nb-chars="37">Sedím zas doma a&nbsp;hlava mně jde kolem.</span></p>
          <hr>
          <p class="chunk" data-nb-ref-number="238" data-nb-words="79" data-nb-chars="410"><span class="idea" data-nb-ref-number="241" id="idea241" data-nb-words="79" data-nb-chars="410">Nenechám nikdy okno víc v&nbsp;noci otevřené, ani při největším parnu! Po&nbsp;druhé hodině v&nbsp;noci byl u&nbsp;malířů rámus. Hlas paní Augustky měl sólo&nbsp;– hlas, že&nbsp;by&nbsp;jím pařez rozřízl. Vyrozuměl jsem, o&nbsp;co se&nbsp;jedná. Malíř přišel v&nbsp;nepříčetném stavu právě domů. Cítil to&nbsp;sám, bál se, že&nbsp;něco v&nbsp;pokoji porazí; když tedy vešel do&nbsp;pokoje, položil se&nbsp;na&nbsp;dveře a&nbsp;čekal&nbsp;– až&nbsp;si&nbsp;rozsvítí. To&nbsp;se&nbsp;rozumí, že&nbsp;stoje usnul a&nbsp;hřmotně padl.</span></p>
          <p class="chunk" data-nb-ref-number="239" data-nb-words="21" data-nb-chars="132"><span class="idea" data-nb-ref-number="242" id="idea242" data-nb-words="21" data-nb-chars="132">Při té&nbsp;příležitosti se&nbsp;mně vysvětlilo, proč už&nbsp;neslyším slavíka. Spouští teprv pozdě po&nbsp;půlnoci; snad přichází také teprv z&nbsp;hospody.</span></p>
        </section>
        <section>
          <p class="chunk" data-nb-ref-number="240" data-nb-words="33" data-nb-chars="198"><span class="idea" data-nb-ref-number="243" id="idea243" data-nb-words="33" data-nb-chars="198">Spatřil jsem domácího a&nbsp;slečnu v&nbsp;zahradě. Chtěl jsem jednou domácího zas vidět, když je&nbsp;při dobré paměti, a&nbsp;sešel jsem tam. Bohužel nalezl jsem tam také Provazníka, kterého jsem oknem nebyl spatřil.</span></p>
          <p class="chunk" data-nb-ref-number="241" data-nb-words="201" data-nb-chars="1117"><span class="idea" data-nb-ref-number="244" id="idea244" data-nb-words="201" data-nb-chars="1117">Domácí seděl u&nbsp;spinetu a&nbsp;hrál. „Počkejte, pane doktore Krumlovský, zahraju vám jednu ze&nbsp;svých skladeb starých, píseň beze slov.“ A&nbsp;hrál. Nebylo to&nbsp;zlé, pokud rozumím, a&nbsp;hrál i&nbsp;na špatném nástroji virtuosně a&nbsp;s&nbsp;citem. Aplauduju. „A&nbsp;jak se&nbsp;vám to&nbsp;líbí, pane Provazníku?“&nbsp;– „No&nbsp;– já&nbsp;mám ze&nbsp;všeho nejraději Martu&nbsp;– ale vaše písnička je&nbsp;hezká, moh byste ji&nbsp;na&nbsp;hnůj hodit.&nbsp;– Poslouchejte, kdybyste takhle složil něco pěkného, co&nbsp;by&nbsp;bylo dobré proti štěnicím, já&nbsp;bych to&nbsp;pořád zpíval, souží mne ukrutně.“ A&nbsp;s&nbsp;chechtem se&nbsp;obrátil. Domácí dává mně posuňkem znamení, že&nbsp;v&nbsp;Provazníkově hlavě není vše v&nbsp;pořádku. Nato se&nbsp;Provazník ke&nbsp;mně sehne a&nbsp;šeptá: „Dal bych něco za&nbsp;to, kdybych se&nbsp;jednou mohl podívat do&nbsp;hlavy nějakého muzikanta. Tam to&nbsp;musí vypadat&nbsp;– ty&nbsp;hlavičky se&nbsp;šťopkami&nbsp;– mozek jakoby pokrytý samými červy!“ Domácí pozoruje, že&nbsp;se&nbsp;mluví o&nbsp;něm, a&nbsp;bručí, že&nbsp;„kládou se&nbsp;nešoupe jako sirkou“. Chci vše napravit a&nbsp;ptám se&nbsp;nahlas: „Vy, pane Provazníku, jste se&nbsp;nezanášel nikdy hudbou?“&nbsp;– „Já? I&nbsp;ano! Tři leta jsem se&nbsp;učil houslím, flautě a&nbsp;zpěvu najednou, to&nbsp;je&nbsp;vlastně tedy devět let&nbsp;– a&nbsp;přec rozumím hudbě jen tak vcelku.“</span></p>
          <p class="chunk" data-nb-ref-number="242" data-nb-words="113" data-nb-chars="633"><span class="idea" data-nb-ref-number="245" id="idea245" data-nb-words="113" data-nb-chars="633">Obracím se&nbsp;k&nbsp;slečně s&nbsp;dvornou otázkou, jak spala. „Dobře&nbsp;– ale ráno, když jsem vstala, bylo mně nějak teskno, já&nbsp;nevěděla, co&nbsp;to&nbsp;je, a&nbsp;tedy jsem plakala.“&nbsp;– „Zcela bez příčiny to&nbsp;jistě nebylo! Moudrá dáma&nbsp;–“&nbsp;– „Vy myslíte, že&nbsp;jsem moudrá? Tatínku, pan doktor myslí, že&nbsp;jsem moudrá!“ a&nbsp;rozesmála se&nbsp;až&nbsp;zas do&nbsp;uslzení. Začal jsem vykládat, že&nbsp;slzy, dokud žijeme, tekou vlastně stále, člověk že&nbsp;to&nbsp;ale necítí. Jsem přesvědčen, že&nbsp;bych byl mluvil velmi zajímavě, ale když jsem byl as&nbsp;tak v&nbsp;polovici a&nbsp;mluvil o&nbsp;lesku lidského oka, vstal náhle domácí: „Otylko, pojď už, musíš přihlídnout k&nbsp;obědu!“ šli a&nbsp;nechali mne v&nbsp;rukou Provazníkových.</span></p>
          <p class="chunk" data-nb-ref-number="243" data-nb-words="122" data-nb-chars="695"><span class="idea" data-nb-ref-number="246" id="idea246" data-nb-words="122" data-nb-chars="695">Bylo mně nevolno vedle toho podivína. Hleděl na&nbsp;mne se&nbsp;zcela zvláštním úšklebkem a&nbsp;nepříjemný můj pocit rostl. Přece jsem nechtěl utéci a&nbsp;začal jsem sám konečně řeč. „Domácí musí být přece jen dobrý muzikant,“ povídám.&nbsp;– „Je, je, zvlášť prý umí dobře&nbsp;– no, jak se&nbsp;tomu říká?&nbsp;– když se&nbsp;dává něco do&nbsp;rozličných klarinetů?“&nbsp;– „Instrumentovat?“&nbsp;– „Ano. Ostatně, copak může být na&nbsp;tom těžkého! Flašinet a&nbsp;pes, když to&nbsp;jde dohromady, je&nbsp;to&nbsp;taky pěkné.“ Musil jsem se&nbsp;smát. Provazník se&nbsp;na&nbsp;mne zadíval a&nbsp;pronesl se: „Pane doktore, vy&nbsp;dnes vypadáte nějak špatně!“&nbsp;– „Já? Nevěděl bych&nbsp;–.“ Ale Provazník si&nbsp;přejel rukou čelo, jako by&nbsp;se&nbsp;chtěl vzpamatovat, a&nbsp;začal hlubokým hlasem pomalu a&nbsp;zcela opravdově:</span></p>
          <p class="chunk" data-nb-ref-number="244" data-nb-words="247" data-nb-chars="1333"><span class="idea" data-nb-ref-number="247" id="idea247" data-nb-words="247" data-nb-chars="1333">„Vy jste rozumný člověk, vás nebudu mít za&nbsp;blázna!&nbsp;– Víte, já&nbsp;mám žíravou nenávist proti všem lidem&nbsp;– moc mně v&nbsp;životě ublížili&nbsp;– tuze moc.&nbsp;– Po&nbsp;celou řadu let nevycházím už&nbsp;ani z&nbsp;domova. Ustával jsem ve&nbsp;vycházkách hned, jak mně začaly vlasy šedivět. S&nbsp;kýmkoli mluvíš, každý ti&nbsp;řekne jakoby v&nbsp;největším udivení: ‚Ale poslouchejte&nbsp;– na&nbsp;mou pravdu&nbsp;– vždyť vy&nbsp;už&nbsp;šedivíte!‘ Oslové!&nbsp;– ne? Teď arci jsem už&nbsp;šedivý jako německá myš. Ale já&nbsp;jsem si&nbsp;vymyslil něco na&nbsp;ně,“ a&nbsp;Provazník se&nbsp;počal blaženě usmívat. „Nežli někdo mohl jen ústa otevřít, pravil jsem k&nbsp;němu, jakoby všecek uděšen: ‚Pro pánaboha&nbsp;– copak je&nbsp;vám&nbsp;– vy&nbsp;vypadáte špatně!‘ Každý, ale každý se&nbsp;lekne a&nbsp;hned cítí, že&nbsp;je&nbsp;mu&nbsp;nějak nanic.&nbsp;– Ó,&nbsp;já je&nbsp;uměl prohánět!&nbsp;– Já&nbsp;jsem míval po&nbsp;léta zvláštní zalíbení v&nbsp;tom, zaznamenat si&nbsp;všechno a&nbsp;všechno, co&nbsp;jsem o&nbsp;kom slyšel, a&nbsp;držet si&nbsp;svůj materiál v&nbsp;přísném abecedním pořádku&nbsp;– navštivte mne jednou, ukážu vám celou registraturu malostranských lidí. A&nbsp;když se&nbsp;mně z&nbsp;lidstva pak rozlila žluč, vytahoval jsem balíček po&nbsp;balíčku a&nbsp;psal anonymní listy&nbsp;– lidé se&nbsp;mohli zbláznit, čeho všeho se&nbsp;dočtli o&nbsp;sobě od&nbsp;neznámého jim člověka&nbsp;– na&nbsp;mne nepřipad nikdo, nikdo! Vám to&nbsp;mohu říci, už&nbsp;se&nbsp;tím beztoho nezanáším. Chci napsat už&nbsp;jen jediný list&nbsp;– ten šťastný párek vedle mne mě&nbsp;mrzí&nbsp;– něco jim musím vyvést&nbsp;– ale posud bohužel nevím ničeho.“</span></p>
          <p class="chunk" data-nb-ref-number="245" data-nb-words="86" data-nb-chars="497"><span class="idea" data-nb-ref-number="248" id="idea248" data-nb-words="86" data-nb-chars="497">Zachvěl jsem se. Provazník vesele pokračoval a&nbsp;mluvil teď vždy rychleji. „Já vám byl chlapík! Co&nbsp;já&nbsp;jsem se&nbsp;ženských nasváděl, když jsem byl mlád! Necukejte sebou&nbsp;– vás nesvedu! Co&nbsp;se&nbsp;týče vdaných, mám čisté svědomí; ale na&nbsp;svobodné jsem měl namířeno. Hned co&nbsp;vzrostlý student jsem si&nbsp;z&nbsp;katalogů dívčích škol zapisoval ty, které se&nbsp;učily nejhůř; ty&nbsp;byly pak nejnevázanější. A&nbsp;pozor jsem dával na&nbsp;všechny studentské lásky&nbsp;– jak se&nbsp;dva rozhněvali, už&nbsp;jsem tu&nbsp;byl, pohněvaná milenka je&nbsp;snadný lup.&nbsp;–“</span></p>
          <p class="chunk" data-nb-ref-number="246" data-nb-words="15" data-nb-chars="85"><span class="idea" data-nb-ref-number="249" id="idea249" data-nb-words="15" data-nb-chars="85">Vyskočil jsem. Nemohl jsem to&nbsp;déle vydržet. „Odpusťte, musím domů&nbsp;–“ a&nbsp;už jsem pádil.</span></p>
          <p class="chunk" data-nb-ref-number="247" data-nb-words="6" data-nb-chars="37"><span class="idea" data-nb-ref-number="250" id="idea250" data-nb-words="6" data-nb-chars="37">Za&nbsp;mnou zněl hlasitý, ostrý chechtot.</span></p>
          <p class="chunk" data-nb-ref-number="248" data-nb-words="5" data-nb-chars="20"><span class="idea" data-nb-ref-number="251" id="idea251" data-nb-words="5" data-nb-chars="20">Měl mne za&nbsp;blázna?&nbsp;–</span></p>
        </section>
        <section>
          <p class="chunk" data-nb-ref-number="249" data-nb-words="19" data-nb-chars="104"><span class="idea" data-nb-ref-number="252" id="idea252" data-nb-words="19" data-nb-chars="104">Konduktérka poklízí u&nbsp;mne teď, když sejdu dolů k&nbsp;obědu. Vidím ji&nbsp;jen někdy, když jdu kuchyní. Dobře tak!</span></p>
        </section>
        <section>
          <p class="chunk" data-nb-ref-number="250" data-nb-words="40" data-nb-chars="228"><span class="idea" data-nb-ref-number="253" id="idea253" data-nb-words="40" data-nb-chars="228">Odpůldne rámus u&nbsp;malířů. Velká výplata Pepíka a&nbsp;způsobil ji&nbsp;včerejší můj dvoušesták. Pepíka přivedl veřejný posluha za&nbsp;ruku domů. Bylť si&nbsp;ho&nbsp;Pepík najímal, aby ho&nbsp;vzal na&nbsp;krk a&nbsp;dělal mu&nbsp;po&nbsp;ulici koníčka, zrovna před naším domem.</span></p>
          <p class="chunk" data-nb-ref-number="251" data-nb-words="48" data-nb-chars="253"><span class="idea" data-nb-ref-number="254" id="idea254" data-nb-words="48" data-nb-chars="253">Vyšlo najevo, že&nbsp;Pepík si&nbsp;byl pozval Semprovu malou Márinku, aby se&nbsp;na&nbsp;něho dívala. Tedy parádní jízda. Snad první láska? Možná; já&nbsp;byl po&nbsp;prvé zamilován, když jsem byl tři leta stár, a&nbsp;byl jsem také pro to&nbsp;bit.&nbsp;– Pepík je&nbsp;ale rozhodně příliš mnoho bit.</span></p>
        </section>
        <section>
          <p class="chunk" data-nb-ref-number="252" data-nb-words="106" data-nb-chars="618"><span class="idea" data-nb-ref-number="255" id="idea255" data-nb-words="106" data-nb-chars="618">Navečer hospůdka. Titéž lidé a&nbsp;na těchže místech. Z&nbsp;počátku vzájemný hovor všech o&nbsp;českém divadle. Tlustý nadporučík sděluje, že&nbsp;byl také jednou v&nbsp;českém divadle a&nbsp;že se&nbsp;mu&nbsp;hra líbila, jak náleží. Dávali tenkráte „Die Tochter des Bösewichts“, ale on&nbsp;neví, jak to&nbsp;znělo po&nbsp;česku. Ptá se. Nikdo to&nbsp;neví. Nakonec tvrdí nadporučík zcela určitě, že&nbsp;se&nbsp;kus nazýval po&nbsp;česku „Huncvutova dcera“. Tajtrlík! A&nbsp;pak se&nbsp;mluvilo o&nbsp;divadle ještě dál, o&nbsp;rozdílu mezi hrou veselou a&nbsp;opravdovou. Zcela určitě zas tvrdil nadporučík, že&nbsp;opravdové drama musí mít pět aktů. Je&nbsp;prý to&nbsp;jako při regmentu, čtyři bataillony polní a&nbsp;jeden depot.</span></p>
          <p class="chunk" data-nb-ref-number="253" data-nb-words="43" data-nb-chars="285"><span class="idea" data-nb-ref-number="256" id="idea256" data-nb-words="43" data-nb-chars="285">Rozprava skoro doslova pak jaká předevčírem. Klikeš mluví o&nbsp;zadělaných drobečkách z&nbsp;kapsy, o&nbsp;dvou policajtech, kteří ročně jednou vedou hostinského do&nbsp;koupele, o&nbsp;vařeném kuřeti z&nbsp;vařeného vejce, a&nbsp;hostinský mu&nbsp;nadhodí formičku na&nbsp;pokroutky. Ale smích při každém vtipu jako předevčírem.</span></p>
          <p class="chunk" data-nb-ref-number="254" data-nb-words="17" data-nb-chars="93"><span class="idea" data-nb-ref-number="257" id="idea257" data-nb-words="17" data-nb-chars="93">Mladší slečna lahvička se&nbsp;zas pořád na&nbsp;mne dívá. Pije mne zrakem, jako když slunce pije vodu.</span></p>
          <p class="chunk" data-nb-ref-number="255" data-nb-words="47" data-nb-chars="284"><span class="idea" data-nb-ref-number="258" id="idea258" data-nb-words="47" data-nb-chars="284">Zas tentýž suchý, špinavý, neoholený podomní obchodník. Nic neříká, nic neprodá a&nbsp;jde. Ten chlap vypadá při tom tak komicky, že&nbsp;bych ho&nbsp;nechal, z&nbsp;pouhé dychtivosti po&nbsp;zábavě, umřít hlady. Snad udělal slib, že&nbsp;bude chodit pořád špinav po&nbsp;těchže hospodách, nic neříkat a&nbsp;nic neprodávat.</span></p>
          <p class="chunk" data-nb-ref-number="256" data-nb-words="25" data-nb-chars="159"><span class="idea" data-nb-ref-number="259" id="idea259" data-nb-words="25" data-nb-chars="159">Pak chytá Karlíček za&nbsp;všeobecné napnutosti blechu. A&nbsp;pak aplaus Löflerovi a&nbsp;bzučí moucha a&nbsp;syčí jitrnice. Patrně jsem celý program zdejší seznal hned napoprvé.</span></p>
          <p class="chunk" data-nb-ref-number="257" data-nb-words="54" data-nb-chars="321"><span class="idea" data-nb-ref-number="260" id="idea260" data-nb-words="54" data-nb-chars="321">Přec něco nového. Karlíček najednou vyzval Löflera: „Dělejme čuňata!“ Aplaus. A&nbsp;dělají čuňata. Oba vstrčí proti sobě pěstě pod stolní ubrus, pohybují jimi, jako když čuňata hýbou se&nbsp;v&nbsp;pytli, a&nbsp;kvičí k&nbsp;tomu tak přirozeně, že&nbsp;obraz je&nbsp;úplný. Vidím jen Karlíčkovi do&nbsp;tváře, oči se&nbsp;mu&nbsp;radostí nad děláním čuňat jenjen jiskří.</span></p>
        </section>
        <section>
          <p class="chunk" data-nb-ref-number="258" data-nb-words="7" data-nb-chars="43"><span class="idea" data-nb-ref-number="261" id="idea261" data-nb-words="7" data-nb-chars="43">Dnes jsem, myslím, studoval až&nbsp;příliš málo.</span></p>
          <hr>
          <p class="chunk" data-nb-ref-number="259" data-nb-words="16" data-nb-chars="91"><span class="idea" data-nb-ref-number="262" id="idea262" data-nb-words="16" data-nb-chars="91">Strašná bouře v&nbsp;noci, teď ráno balzámový vzduch. Seběhnu s&nbsp;knihou do&nbsp;zahrádky, nikdo tam.&nbsp;–</span></p>
          <p class="chunk" data-nb-ref-number="260" data-nb-words="137" data-nb-chars="718"><span class="idea" data-nb-ref-number="263" id="idea263" data-nb-words="137" data-nb-chars="718">Přec tu&nbsp;někdo, ale jen Pepík. Pepíka nějak vyhodím a&nbsp;bude dobře. „Vidíš, Pepíčku, tedy jsi o&nbsp;ty dva šestáky přišel,“ a&nbsp;hladím ho&nbsp;po&nbsp;vlasech. Kluk se&nbsp;na&nbsp;mne podívá a&nbsp;pak se&nbsp;chytře usměje. „I&nbsp;ne&nbsp;– já&nbsp;je&nbsp;tatínkovi zase vzal!“&nbsp;– „Tak&nbsp;– a&nbsp;co teď s&nbsp;nimi uděláš?“&nbsp;– „Já vím&nbsp;– – ale neřekneš to&nbsp;nikomu?“&nbsp;– „To přec víš, že&nbsp;neřeknu.“&nbsp;– „Bedříšek mně slíbil, že&nbsp;mně řekne numera.“&nbsp;– „Kdopak je&nbsp;ten Bedříšek?“&nbsp;– „No, tady od&nbsp;lutristky kluk.&nbsp;– On&nbsp;dlouho nechtěl, ale slíbil jsem mu&nbsp;šesták a&nbsp;on mně teď řekne numera, jaká vyjdou.“ Půvabná naivnost dítěte! „A&nbsp;co uděláš se&nbsp;všemi penězi, až&nbsp;vyhraješ?“&nbsp;– „Ó,&nbsp;moc udělám&nbsp;– tatínkovi koupím pivo, mamince koupím zlatohlávkové šaty, a&nbsp;tobě koupím také něco.“ Pepík je&nbsp;kluk dobrého srdce.</span></p>
        </section>
        <section>
          <p class="chunk" data-nb-ref-number="261" data-nb-words="8" data-nb-chars="41"><span class="idea" data-nb-ref-number="264" id="idea264" data-nb-words="8" data-nb-chars="41">Pepík je&nbsp;holomek!&nbsp;– Celý se&nbsp;třesu zlostí.</span></p>
          <p class="chunk" data-nb-ref-number="262" data-nb-words="70" data-nb-chars="412"><span class="idea" data-nb-ref-number="265" id="idea265" data-nb-words="70" data-nb-chars="412">Když začalo být teplej, vrátil jsem se&nbsp;domů. Bylo mně tak příjemno&nbsp;– darebák! Usednu, a&nbsp;probíraje v&nbsp;myšlenkách, co&nbsp;jsem byl dole studoval, maně se&nbsp;rozhlížím po&nbsp;pokoji. Náhle se&nbsp;zarazí zrak na&nbsp;Navrátilově kvaši: Moře v&nbsp;slunečním jasu. Sluneční jas ten tam&nbsp;– sbalené oblaky, tmavé nebe! Přistoupím blíž&nbsp;– obraz je&nbsp;samá hliněná kulička a&nbsp;stěna kolem také. Patrně Pepík z&nbsp;protějšího okna střílel sem dřevěnou rourou!</span></p>
          <p class="chunk" data-nb-ref-number="263" data-nb-words="24" data-nb-chars="139"><span class="idea" data-nb-ref-number="266" id="idea266" data-nb-words="24" data-nb-chars="139">Vzal jsem obraz a&nbsp;šel k&nbsp;malíři žalovat. Malíř se&nbsp;rozzlobil, Pepík nemilosrdně zbit hned přede mnou. Přihlížel jsem s&nbsp;rozkoší&nbsp;– takový kvaš!</span></p>
          <p class="chunk" data-nb-ref-number="264" data-nb-words="6" data-nb-chars="30"><span class="idea" data-nb-ref-number="267" id="idea267" data-nb-words="6" data-nb-chars="30">Že&nbsp;prý mně malíř obraz spraví.</span></p>
        </section>
        <section>
          <p class="chunk" data-nb-ref-number="265" data-nb-words="36" data-nb-chars="189"><span class="idea" data-nb-ref-number="268" id="idea268" data-nb-words="36" data-nb-chars="189">Jen žádnou lenost!&nbsp;– Z&nbsp;pouhé lenosti jsem si&nbsp;objednal černou kávu hned při obědě dole, abych si&nbsp;ji&nbsp;sám pak nemusil vařit. A&nbsp;teď si&nbsp;musím sám kávu uvařit ještě jednu, abych tu&nbsp;první strávil.</span></p>
        </section>
        <section>
          <p class="chunk" data-nb-ref-number="266" data-nb-words="17" data-nb-chars="103"><span class="idea" data-nb-ref-number="269" id="idea269" data-nb-words="17" data-nb-chars="103">Dnes se&nbsp;studuje zase špatně.&nbsp;– Slyším pojednou v&nbsp;kuchyni řinčet šavli. Copak nosí konduktéři teď šavle?</span></p>
        </section>
        <section>
          <p class="chunk" data-nb-ref-number="267" data-nb-words="14" data-nb-chars="82"><span class="idea" data-nb-ref-number="270" id="idea270" data-nb-words="14" data-nb-chars="82">Volají na&nbsp;mne, nepřijdu-li dnes dolů do&nbsp;zahrádky, že&nbsp;prý si&nbsp;zase zahrajeme šístku.</span></p>
          <p class="chunk" data-nb-ref-number="268" data-nb-words="28" data-nb-chars="183"><span class="idea" data-nb-ref-number="271" id="idea271" data-nb-words="28" data-nb-chars="183">Neodpovídám.&nbsp;– Nepůjdu. Dole se&nbsp;hádají, jsem-li doma. Malíř tvrdí, že&nbsp;jsem. „Počkejte, já&nbsp;ho&nbsp;vyzpívám,“ slibuje Provazník. Postavil se&nbsp;pod mé&nbsp;zahradní okno a&nbsp;spustil skuhravým hlasem:</span></p>
        </section>
        <section>
          <p class="chunk" data-nb-ref-number="269" data-nb-words="18" data-nb-chars="97"><em><span class="idea" data-nb-ref-number="272" id="idea272" data-nb-words="5" data-nb-chars="26">„Tážete se, proč já&nbsp;knedle<br></span>
<span class="idea" data-nb-ref-number="273" id="idea273" data-nb-words="4" data-nb-chars="23">nejraději s&nbsp;mlíkem jím,<br></span>
<span class="idea" data-nb-ref-number="274" id="idea274" data-nb-words="5" data-nb-chars="27">počkejte, to&nbsp;já&nbsp;vám hnedle,<br></span>
<span class="idea" data-nb-ref-number="275" id="idea275" data-nb-words="4" data-nb-chars="21">ale hnedle vypovím&nbsp;–“</span></em></p>
        </section>
        <section>
          <p class="chunk" data-nb-ref-number="270" data-nb-words="17" data-nb-chars="97"><span class="idea" data-nb-ref-number="276" id="idea276" data-nb-words="17" data-nb-chars="97">zakuckal se&nbsp;smíchy a&nbsp;naslouchá. „Není tam,“ rozhodnul, „můj hlas by&nbsp;ho&nbsp;vytáh jako z&nbsp;láhve zátku.“</span></p>
        </section>
        <section>
          <p class="chunk" data-nb-ref-number="271" data-nb-words="10" data-nb-chars="48"><span class="idea" data-nb-ref-number="277" id="idea277" data-nb-words="10" data-nb-chars="48">Přec mně nedalo a&nbsp;sešel jsem tam o&nbsp;něco později.</span></p>
          <p class="chunk" data-nb-ref-number="272" data-nb-words="149" data-nb-chars="833"><span class="idea" data-nb-ref-number="278" id="idea278" data-nb-words="149" data-nb-chars="833">Mluvilo se&nbsp;o&nbsp;bouřce. Malířka nás ubezpečuje asi desetkrát po&nbsp;sobě s&nbsp;nesmírnou důležitostí, že&nbsp;by&nbsp;jí&nbsp;nikdo nevěřil, jak ona se&nbsp;bojí bouřky. Malíř přisvědčuje: „Má žena se&nbsp;strašně bojí bouřky. Dnes v&nbsp;noci jsem musil do&nbsp;kuchyně a&nbsp;vzbudit služku; musila vstát, kleknout a&nbsp;modlit se. No&nbsp;ano, načpak ji&nbsp;máme?&nbsp;– Mrcha usnula! Dnes ráno jsem ji&nbsp;vyhnal.“&nbsp;– Provazník míní, že&nbsp;prý je&nbsp;to&nbsp;s&nbsp;modlením někdy těžká věc. Praví: „Já umím desatero, jen když začnu jako dítě odříkávat hned od&nbsp;počátku otčenáše, ale otčenáš si&nbsp;spletu vždycky u&nbsp;‚tak i&nbsp;na zemi‘ a&nbsp;musím pak vždy zas začít znovu.“&nbsp;– Malířka tvrdí, že&nbsp;věděla hned, že&nbsp;se&nbsp;musil někdo oběsit, takový vítr!, a&nbsp;ráno vypravovala prý mlíkařka, že&nbsp;se&nbsp;oběsil vysloužilec ve&nbsp;Hvězdě.&nbsp;– „Takový samovrah!“&nbsp;– Provazník neposlouchal a&nbsp;ptá se, koho ten samovrah zabil? „Nu ano, pak vím také, kdo to&nbsp;byl!“</span></p>
          <p class="chunk" data-nb-ref-number="273" data-nb-words="114" data-nb-chars="672"><span class="idea" data-nb-ref-number="279" id="idea279" data-nb-words="114" data-nb-chars="672">Oslovil jsem slečnu domácí, zdali se&nbsp;také bála? „Já o&nbsp;bouřce ani nic nevím, já&nbsp;ji&nbsp;zaspala,“ a&nbsp;zazvonila příjemným svým smíchem. Slečna upravuje velkou, čerstvě natřenou klec. Klec má&nbsp;podobu starobylého hradu, můstek zdvihací, vížky, arkýře. Zdali prý myslím, že&nbsp;se&nbsp;taková klec hodí pro kanára. Povídám: „Zajisté!“ a&nbsp;začnu něco vykládat, co&nbsp;zní asi jako, že&nbsp;kanár a&nbsp;středověký hrad a&nbsp;tento&nbsp;– strašně hloupé! Bůh ví, co&nbsp;to&nbsp;je&nbsp;– s&nbsp;jinými, i&nbsp;s&nbsp;nejduchaplnějšími ženskými zacházím jako s&nbsp;hračkami, s&nbsp;tou zde, přec jen jednoduchou, nedovedu mluvit! Jakpak je&nbsp;asi stará? Když se&nbsp;směje, vypadá jako devatenáct, když se&nbsp;dívá opravdově, je&nbsp;jí&nbsp;plných třicet&nbsp;– čert může člověka vzít!</span></p>
          <p class="chunk" data-nb-ref-number="274" data-nb-words="60" data-nb-chars="385"><span class="idea" data-nb-ref-number="280" id="idea280" data-nb-words="60" data-nb-chars="385">Provazník domlouvá vedle malířovi, aby, když maluje podobiznu, hleděl alespoň vždy také trochu k&nbsp;podobě, že&nbsp;prý je&nbsp;to&nbsp;skutečně dost důležité. Velké obecenstvo prý nerozumí pravému umění a&nbsp;žádá takových hloupostí. Pak mu&nbsp;sděluje, že&nbsp;ve&nbsp;Vídni teď malují portréty válcem; velký pokrok, za&nbsp;čtvrt hodiny je&nbsp;obraz vyválený. Malíř začíná Provazníkovi klepat po&nbsp;zádech a&nbsp;Provazník se&nbsp;odmlčuje.</span></p>
          <p class="chunk" data-nb-ref-number="275" data-nb-words="8" data-nb-chars="59"><span class="idea" data-nb-ref-number="281" id="idea281" data-nb-words="8" data-nb-chars="59">Přistupuje domácí a&nbsp;rozdává cedulky. Chraptí slabým hlasem.</span></p>
          <p class="chunk" data-nb-ref-number="276" data-nb-words="102" data-nb-chars="552"><span class="idea" data-nb-ref-number="282" id="idea282" data-nb-words="102" data-nb-chars="552">Provazník mne po&nbsp;chvíli bere stranou. Pro chudý pražský lid že&nbsp;se&nbsp;nedělá nic, pranic. Pořád prý se&nbsp;říká: nebohý lid!, žádná práce!, a&nbsp;přece se&nbsp;nic nedělá. On&nbsp;prý by&nbsp;dovedl se&nbsp;o&nbsp;to postarat. Má&nbsp;např. myšlenku, neříká, že&nbsp;je&nbsp;slavná, ale pomohla by&nbsp;mnohému chudákovi. Není pro ni&nbsp;ani snad zvláštních peněz potřebí, na&nbsp;malém ručním vozíčku malý kotýlek na&nbsp;stálé vyrábění páry a&nbsp;dost. S&nbsp;tím by&nbsp;mohl jezdit od&nbsp;domu k&nbsp;domu a&nbsp;parou čistit troubele od&nbsp;dýmek. Počítá, kolik je&nbsp;kuřáků v&nbsp;Praze, vyplatilo by&nbsp;se&nbsp;prý výborně. Co&nbsp;že&nbsp;té&nbsp;myšlence říkám? Obdivuju se&nbsp;jí.</span></p>
          <p class="chunk" data-nb-ref-number="277" data-nb-words="26" data-nb-chars="156"><span class="idea" data-nb-ref-number="283" id="idea283" data-nb-words="26" data-nb-chars="156">Zase šístka. Že&nbsp;prý zůstaneme, jak jsme se&nbsp;rozhodili včera, kvůli zvyku. Všechno jako včera, dnes ale sedmdesát krejcarů prohry. A&nbsp;ku konci domácí zase řve.</span></p>
          <p class="chunk" data-nb-ref-number="278" data-nb-words="19" data-nb-chars="115"><span class="idea" data-nb-ref-number="284" id="idea284" data-nb-words="19" data-nb-chars="115">Domácí se&nbsp;slečnou odejdou. Malíř a&nbsp;malířka se&nbsp;zadumají. „Zítra je&nbsp;neděle,“ praví konečně malíř, „víš co, kup husu!“</span></p>
        </section>
        <section>
          <p class="chunk" data-nb-ref-number="279" data-nb-words="56" data-nb-chars="343"><span class="idea" data-nb-ref-number="285" id="idea285" data-nb-words="56" data-nb-chars="343">Klikeš nesmírně dopálen. Je&nbsp;u&nbsp;městské kavalerie, dnes jim umřel rytmistr a&nbsp;měli kvůli pohřbu schůzi. Klikeš navrhnul, aby telegrafovali do&nbsp;Vídně a&nbsp;vyprosili sobě milost, aby zemřelý byl teď ještě po&nbsp;smrti jmenován majorem, pohřeb že&nbsp;pak může být mnohem slavnější. Byl ve&nbsp;schůzi přec někdo rozumnější, zradil jim to&nbsp;a&nbsp;Klikeš zlostí ani nemluví.</span></p>
          <p class="chunk" data-nb-ref-number="280" data-nb-words="54" data-nb-chars="265"><span class="idea" data-nb-ref-number="286" id="idea286" data-nb-words="54" data-nb-chars="265">Rozpráví se&nbsp;dále o&nbsp;smrti. Také kupci na&nbsp;náměstí prý někdo umřel. Kdo? Hostinský sděluje: „I&nbsp;jenom otec, a&nbsp;ten už&nbsp;byl tak stár, že&nbsp;se&nbsp;sám za&nbsp;to&nbsp;styděl.“ Na&nbsp;co&nbsp;prý umřel? Na&nbsp;souchotě, jako před ním také zas jeho otec. To&nbsp;prý je&nbsp;tak, jak je&nbsp;to&nbsp;v&nbsp;které rodině zavedeno.</span></p>
          <p class="chunk" data-nb-ref-number="281" data-nb-words="7" data-nb-chars="39"><span class="idea" data-nb-ref-number="287" id="idea287" data-nb-words="7" data-nb-chars="39">Handlíř.&nbsp;– Ten chlap musil učinit slib!</span></p>
          <hr>
          <p class="chunk" data-nb-ref-number="282" data-nb-words="74" data-nb-chars="429"><span class="idea" data-nb-ref-number="288" id="idea288" data-nb-words="74" data-nb-chars="429">Takhle by&nbsp;to&nbsp;věru nešlo! To&nbsp;je&nbsp;studování? Pokračuju jako hlemýžď, myšlenky jsou pořád jinde nežli v&nbsp;knize. Nejsem vzrušen, lhal bych, ale jsem roztržit. Po&nbsp;mozku mně lezou figurky, moji sousedé; cítím, jak se&nbsp;tam hemží všechny najednou, a&nbsp;hned vynikne ta, hned ona, učiní před mým zrakem kotrmelec a&nbsp;vypravuje pak a&nbsp;šklebí se&nbsp;dle svého způsobu. Nic platno, změna se&nbsp;musí stát! Pro tyhlety lidi jsem se&nbsp;nestěhoval na&nbsp;Malou Stranu.</span></p>
        </section>
        <section>
          <p class="chunk" data-nb-ref-number="283" data-nb-words="14" data-nb-chars="95"><span class="idea" data-nb-ref-number="289" id="idea289" data-nb-words="14" data-nb-chars="95">Jedenáct hodin. Slyším v&nbsp;kuchyni řinčení šavle; nejspíš je&nbsp;ten voják náš příbuzný. Kavalerista?</span></p>
        </section>
        <section>
          <p class="chunk" data-nb-ref-number="284" data-nb-words="36" data-nb-chars="248"><span class="idea" data-nb-ref-number="290" id="idea290" data-nb-words="36" data-nb-chars="248">Pláč, pronikavý nářek malířčin; bolestný křik, kňučení a&nbsp;vytí malířova psa. Vyrozumím, že&nbsp;pes spáchal něco strašného: sežral malířčino portmoné i&nbsp;s&nbsp;obsaženými v&nbsp;něm rodinnými památkami, vlasy nebožtíka otce, cedulkou od&nbsp;svatební zpovědi a&nbsp;bůhvíčím.</span></p>
        </section>
        <section>
          <p class="chunk" data-nb-ref-number="285" data-nb-words="121" data-nb-chars="727"><span class="idea" data-nb-ref-number="291" id="idea291" data-nb-words="121" data-nb-chars="727">Půl hodiny poměrného ticha, nato nový rámus u&nbsp;malířů. Malíř přišel domů, nejspíš z&nbsp;vinárny. Slyším ho&nbsp;hlasitě mluvit, pak nějak nadávat, konečně se&nbsp;rvavým hlasem rozléhají slova: „Tak! Já&nbsp;ti&nbsp;povídám, zkrnělý lunte, že&nbsp;husí játra patří hlavě rodiny! Celý svět ti&nbsp;to&nbsp;řekne, mizerná ošklebo!“ Malíř se&nbsp;celý rozkacený objevil u&nbsp;okna. Rychle jsem se&nbsp;sehnul pod okenní zídku. Po&nbsp;okamžiku slyším: „Pane Sempře, mám pravdu, nebo nemám, že&nbsp;husí játra patří hlavě rodiny!?“ Sempra neslyším, ale malíř křičí pak zas: „No tak vidíš, ty&nbsp;–.“ Nejspíš sobě malířka upekla játra z&nbsp;bolesti nad ztrátou rodinných památek. Naproti hlučí a&nbsp;zápasí hlasy dál, pojednou vynikne zas hlas malířův: „A&nbsp;ty dvě desítky taky sežral?&nbsp;– Copak budem teď jíst?“</span></p>
        </section>
        <section>
          <p class="chunk" data-nb-ref-number="286" data-nb-words="25" data-nb-chars="150"><span class="idea" data-nb-ref-number="292" id="idea292" data-nb-words="25" data-nb-chars="150">Krásné, tichounké odpoledne. Nedělní klid, při jakémž je&nbsp;člověku tak volno. Nedalo mně a&nbsp;musil jsem dolů do&nbsp;zahrádky; je&nbsp;prázdna, posvátné ticho v&nbsp;ní.</span></p>
          <p class="chunk" data-nb-ref-number="287" data-nb-words="76" data-nb-chars="404"><span class="idea" data-nb-ref-number="293" id="idea293" data-nb-words="76" data-nb-chars="404">Procházím se&nbsp;volně, pohlížím na&nbsp;každý keř, na&nbsp;každou rostlinu, na&nbsp;všem jako by&nbsp;ležel pel nedělní. Je&nbsp;mně znenáhla blaze až&nbsp;do&nbsp;tesknoty, rád bych si&nbsp;poskočil jako dítě, ale někdo by&nbsp;mne mohl z&nbsp;okna vidět. Vzduch je&nbsp;tichý, a&nbsp;přec člověk naslouchá a&nbsp;je mu, jako by&nbsp;slyšel zvuky neskonale vzdáleného, bájně šumného světa. Zašel jsem do&nbsp;besídky a&nbsp;– poskočil jsem si&nbsp;– ah, jak je&nbsp;mně blaze! Ještě jednou&nbsp;– tak!</span></p>
          <p class="chunk" data-nb-ref-number="288" data-nb-words="30" data-nb-chars="171"><span class="idea" data-nb-ref-number="294" id="idea294" data-nb-words="30" data-nb-chars="171">Jdu z&nbsp;besídky do&nbsp;besídky. Zadívám se, zamyslím&nbsp;– myslím si&nbsp;zde tu, zde onu rodinu, všechny členy její, všechny jejich zvláštnosti&nbsp;– úsměv se&nbsp;rozhošťuje na&nbsp;tváři, bavím se.</span></p>
          <p class="chunk" data-nb-ref-number="289" data-nb-words="29" data-nb-chars="190"><span class="idea" data-nb-ref-number="295" id="idea295" data-nb-words="29" data-nb-chars="190">Špinet! Ten stařičký špinet s&nbsp;tím zastaralým slabounkým hlasem. Co&nbsp;as&nbsp;by&nbsp;mohl stařeček povídat. Kolikrát se&nbsp;u&nbsp;něho smálo, kolikrát vzdychalo, kolikrát duch letěl do&nbsp;sfér netušených harmonií!</span></p>
          <p class="chunk" data-nb-ref-number="290" data-nb-words="42" data-nb-chars="225"><span class="idea" data-nb-ref-number="296" id="idea296" data-nb-words="42" data-nb-chars="225">Přisednu a&nbsp;odklípnu jej. Pět oktáv&nbsp;– chudáčku!&nbsp;– Když jsem sám ještě hrával&nbsp;– ach, tomu už&nbsp;je&nbsp;dávno! Nechtěl jsem se&nbsp;učit, učitel také nedbal, přicházel jen kolem prvního pravidelně&nbsp;– ty&nbsp;časy mladé&nbsp;– zlaté!&nbsp;– Zadumal jsem se.</span></p>
          <p class="chunk" data-nb-ref-number="291" data-nb-words="35" data-nb-chars="129"><span class="idea" data-nb-ref-number="297" id="idea297" data-nb-words="35" data-nb-chars="129">Přec ještě musím něco umět?&nbsp;– Alespoň akordy.&nbsp;– Cis&nbsp;– E&nbsp;– A&nbsp;– zní to! A&nbsp;– D&nbsp;– Fis&nbsp;– výborně! Trochu výš&nbsp;– D, Fis, A&nbsp;– Fis, A, D&nbsp;–</span></p>
          <p class="chunk" data-nb-ref-number="292" data-nb-words="31" data-nb-chars="186"><span class="idea" data-nb-ref-number="298" id="idea298" data-nb-words="31" data-nb-chars="186">„Vždyť pan doktor hraje piano&nbsp;– to&nbsp;je&nbsp;hezké!“ slyším najednou hlas malířův. Trhnu sebou&nbsp;– za&nbsp;mnou stojí veškeré občanstvo zahradní naší republiky. Strnul jsem a&nbsp;strnut zůstal jsem sedět.</span></p>
          <p class="chunk" data-nb-ref-number="293" data-nb-words="8" data-nb-chars="61"><span class="idea" data-nb-ref-number="299" id="idea299" data-nb-words="8" data-nb-chars="61">„Zahrajte něco, pane doktore, prosím!“ šveholí slečna Otylie.</span></p>
          <p class="chunk" data-nb-ref-number="294" data-nb-words="20" data-nb-chars="112"><span class="idea" data-nb-ref-number="300" id="idea300" data-nb-words="20" data-nb-chars="112">„Já opravdu neumím pranic, slečno, ale pranic!&nbsp;– Jaktěživ jsem na&nbsp;piano nesáh&nbsp;– housle jsem hrával, je&nbsp;pravda&nbsp;–“</span></p>
          <p class="chunk" data-nb-ref-number="295" data-nb-words="24" data-nb-chars="149"><span class="idea" data-nb-ref-number="301" id="idea301" data-nb-words="24" data-nb-chars="149">„Ó,&nbsp;to je&nbsp;tím zajímavější&nbsp;– vždyť jsem slyšela čisté akordy&nbsp;– půjde to, věřte, prosím, prosím!“ a&nbsp;žmolí prosebně ručičky. Vypadá teď devatenáctiletá.</span></p>
          <p class="chunk" data-nb-ref-number="296" data-nb-words="97" data-nb-chars="476"><span class="idea" data-nb-ref-number="302" id="idea302" data-nb-words="97" data-nb-chars="476">Ďas ví, proč jsem od&nbsp;špinetu neutekl! Člověk je&nbsp;ukrutně samolibý tvor, a&nbsp;tím až&nbsp;směšný. „Neumím doopravdy nic, slečno&nbsp;– ale já&nbsp;vás tedy přesvědčím&nbsp;– nevysmějete se&nbsp;mi?“ Pamatoval jsem se, že&nbsp;jsem uměl zpaměti pochod z&nbsp;Normy&nbsp;– ještě před málo lety jsem si&nbsp;ho&nbsp;kdesi zahrál a&nbsp;šlo to, pochod z&nbsp;Normy musím ještě umět! První úhoz je&nbsp;ve&nbsp;violině i&nbsp;v&nbsp;basu stejný&nbsp;– G, H, D&nbsp;– jedná se&nbsp;jen o&nbsp;první úhoz. Zařídil jsem si&nbsp;prsty na&nbsp;G, H, D&nbsp;a&nbsp;uhodil jsem. Po&nbsp;desátém taktu jsem nemohl dál&nbsp;–</span></p>
          <p class="chunk" data-nb-ref-number="297" data-nb-words="6" data-nb-chars="42"><span class="idea" data-nb-ref-number="303" id="idea303" data-nb-words="6" data-nb-chars="42">„Vy neumíte vskutku nic,“ syčel Provazník.</span></p>
          <p class="chunk" data-nb-ref-number="298" data-nb-words="10" data-nb-chars="60"><span class="idea" data-nb-ref-number="304" id="idea304" data-nb-words="10" data-nb-chars="60">„Štípání dříví,“ bručí pan domácí. Vyvstal na&nbsp;mně pot studu.</span></p>
          <p class="chunk" data-nb-ref-number="299" data-nb-words="59" data-nb-chars="322"><span class="idea" data-nb-ref-number="305" id="idea305" data-nb-words="59" data-nb-chars="322">„Ale vždyť je&nbsp;to&nbsp;znamenité,“ horlí slečna. „Pan doktor nehrál nikdy piano, a&nbsp;přec to&nbsp;dovede&nbsp;– pan doktor musí mít znamenitý talent pro hudbu.“ Obejmul bych ji&nbsp;– jak dobré srdce má! „Já už&nbsp;to&nbsp;vím dávno, že&nbsp;má&nbsp;pan doktor znamenitý talent. On&nbsp;tak pěkně hvízdá&nbsp;– pane doktore, dnes ráno jste hvízdal Traviatu, já&nbsp;vás slyšela.“</span></p>
          <p class="chunk" data-nb-ref-number="300" data-nb-words="20" data-nb-chars="92"><span class="idea" data-nb-ref-number="306" id="idea306" data-nb-words="20" data-nb-chars="92">Ona si&nbsp;všímá všeho!&nbsp;– Ta&nbsp;ženská zvědavost!&nbsp;– Nebo snad&nbsp;– snad by&nbsp;ne…&nbsp;– Ježíš, Maria, Josef&nbsp;–</span></p>
          <p class="chunk" data-nb-ref-number="301" data-nb-words="30" data-nb-chars="144"><span class="idea" data-nb-ref-number="307" id="idea307" data-nb-words="30" data-nb-chars="144">Ale&nbsp;– vlastně&nbsp;– pročpak Ježíš Maria Josef? Já&nbsp;neříkám, že&nbsp;bych ji&nbsp;chtěl, že&nbsp;by&nbsp;se&nbsp;mně na&nbsp;chtění jen přibližně líbila&nbsp;– ale neštěstí právě by&nbsp;–&nbsp;–</span></p>
          <p class="chunk" data-nb-ref-number="302" data-nb-words="17" data-nb-chars="98"><span class="idea" data-nb-ref-number="308" id="idea308" data-nb-words="17" data-nb-chars="98">„Počkejte, já&nbsp;vám zahraju zas jednu svou píseň beze slov,“ míní domácí, jenž byl k&nbsp;špinetu zasedl.</span></p>
          <p class="chunk" data-nb-ref-number="303" data-nb-words="26" data-nb-chars="154"><span class="idea" data-nb-ref-number="309" id="idea309" data-nb-words="26" data-nb-chars="154">Hraje. Po&nbsp;chvilce ale také nemůže dál&nbsp;– vždyť je&nbsp;odpůldne! Já&nbsp;přece tleskám. Provazník se&nbsp;ušklíbá: „Ostatně příjemná melodie! Pěkně by&nbsp;se&nbsp;při ní&nbsp;žebralo!“</span></p>
          <p class="chunk" data-nb-ref-number="304" data-nb-words="80" data-nb-chars="462"><span class="idea" data-nb-ref-number="310" id="idea310" data-nb-words="80" data-nb-chars="462">Teď přichází malířová. Byla na&nbsp;honbě za&nbsp;Pepíkem a&nbsp;našla ho&nbsp;konečně v&nbsp;blízké zahradní restauraci u&nbsp;kuželníku; byl klukovi, který stavěl, dal dva krejcary a&nbsp;smluvil se&nbsp;s&nbsp;ním, že&nbsp;za&nbsp;to&nbsp;smí křičet, mnoho-li padlo. Pepík teď obdržel před tváří obecenstva bohatě odměřenou část pohlavků a&nbsp;musí poslouchat ještě ostré matčino kázání. Teď malířka nešišlá ani dost málo&nbsp;– léčivá moc žravého psa! „A&nbsp;teď mi&nbsp;zůstaneš doma, ani se&nbsp;nehneš! Dojdi mi&nbsp;pro dítě.“ Pepík líně jde.</span></p>
          <p class="chunk" data-nb-ref-number="305" data-nb-words="36" data-nb-chars="208"><span class="idea" data-nb-ref-number="311" id="idea311" data-nb-words="36" data-nb-chars="208">Za&nbsp;chvilku se&nbsp;rozléhá domem dětský křik. Pak se&nbsp;objeví nad schůdky Pepík, nese dítě&nbsp;– drží je&nbsp;oběma rukama za&nbsp;krk jako štěně. Dítě už&nbsp;nekřičí, zmodralo. Malířka běží mu&nbsp;vstříc, chytne dítě, pohlavkuje Pepíka.</span></p>
          <p class="chunk" data-nb-ref-number="306" data-nb-words="15" data-nb-chars="91"><span class="idea" data-nb-ref-number="312" id="idea312" data-nb-words="15" data-nb-chars="91">Také malíř je&nbsp;dnes v&nbsp;špatné míře, pochopitelno! Pořád si&nbsp;naříká na&nbsp;nevýnosnost svého umění.</span></p>
          <p class="chunk" data-nb-ref-number="307" data-nb-words="17" data-nb-chars="116"><span class="idea" data-nb-ref-number="313" id="idea313" data-nb-words="17" data-nb-chars="116">„Pročpak tedy nezačnete řezbářství nebo sochařství? Jste ještě dost mlád, abyste se&nbsp;v&nbsp;tom vycvičil,“ míní Provazník.</span></p>
          <p class="chunk" data-nb-ref-number="308" data-nb-words="17" data-nb-chars="91"><span class="idea" data-nb-ref-number="314" id="idea314" data-nb-words="17" data-nb-chars="91">„To tak, řezbář! Ti&nbsp;teď teprv nemají co&nbsp;jíst&nbsp;– aby dělali špejly do&nbsp;jitrnic, s&nbsp;monogramem!“</span></p>
          <p class="chunk" data-nb-ref-number="309" data-nb-words="77" data-nb-chars="448"><span class="idea" data-nb-ref-number="315" id="idea315" data-nb-words="77" data-nb-chars="448">Oddělili jsme se&nbsp;se&nbsp;slečnou od&nbsp;ostatních. Sedíme v&nbsp;besídce pospolu a&nbsp;povídáme si. Vlastně povídám já&nbsp;skoro sám, jak pozoruju. Ku&nbsp;podivu, dnes najednou mluvím, nejsem v&nbsp;rozpacích o&nbsp;řeč. Ale řeč je&nbsp;skoro pořád jen o&nbsp;mně, o&nbsp;mé osobě&nbsp;– neškodí, člověk mluví alespoň s&nbsp;jistou vřelostí, s&nbsp;hloubkou a&nbsp;věcnatě. Pozoruju, že&nbsp;Otylie mne obdivuje. Každou chvíli mne upozorňuje nově na&nbsp;nějaký talent můj nebo na&nbsp;nějakou dobrou mou vlastnost. Je&nbsp;bystrého ducha.</span></p>
          <p class="chunk" data-nb-ref-number="310" data-nb-words="2" data-nb-chars="16"><span class="idea" data-nb-ref-number="316" id="idea316" data-nb-words="2" data-nb-chars="16">Příjemná ženská!</span></p>
        </section>
        <section>
          <p class="chunk" data-nb-ref-number="311" data-nb-words="59" data-nb-chars="335"><span class="idea" data-nb-ref-number="317" id="idea317" data-nb-words="59" data-nb-chars="335">Klikeš navečer mluvil nápadně pilně do&nbsp;Sempra a&nbsp;bylo patrno, že&nbsp;Sempr naslouchá s&nbsp;pozorlivostí u&nbsp;něho neobyčejnou. Vyrozuměl jsem, že&nbsp;Klikeš mu&nbsp;domlouvá, aby se&nbsp;znovu oženil, a&nbsp;že má&nbsp;také už&nbsp;nevěstu pro něho. „Šestadvacet let“&nbsp;– „tři tisíce“&nbsp;– „má velké známosti mezi pány“&nbsp;– „mají ji&nbsp;rádi“.&nbsp;– Abych se&nbsp;zde takhle nějaké svatby dočkal!</span></p>
          <p class="chunk" data-nb-ref-number="312" data-nb-words="14" data-nb-chars="86"><span class="idea" data-nb-ref-number="318" id="idea318" data-nb-words="14" data-nb-chars="86">Nadporučík se&nbsp;dnes po&nbsp;mně nápadně ohlížel. Alespoň dvacetkrát se&nbsp;ohlídl.&nbsp;– Copak chce?</span></p>
          <hr>
          <p class="chunk" data-nb-ref-number="313" data-nb-words="30" data-nb-chars="163"><span class="idea" data-nb-ref-number="319" id="idea319" data-nb-words="30" data-nb-chars="163">Studuju, ale divně. Raděj bych seděl hned teď ráno dole v&nbsp;zahradě, sám nebo s&nbsp;ostatními, to&nbsp;by&nbsp;mně bylo jedno. Myšlenky se&nbsp;rozbíhají jako… (už zase nevím jako co).</span></p>
        </section>
        <section>
          <p class="chunk" data-nb-ref-number="314" data-nb-words="24" data-nb-chars="125"><span class="idea" data-nb-ref-number="320" id="idea320" data-nb-words="24" data-nb-chars="125">Aj&nbsp;aj&nbsp;– dnes si&nbsp;malíř odbývá svůj rámus časně! Pozoroval-li jsem dobře, byla bita a) žena, b) Pepík, c) pes. Pes ještě kňučí.</span></p>
          <p class="chunk" data-nb-ref-number="315" data-nb-words="96" data-nb-chars="500"><span class="idea" data-nb-ref-number="321" id="idea321" data-nb-words="96" data-nb-chars="500">Malíř přišel teď ke&nbsp;mně. Mám-li prý nějaký pěkný kus papíru na&nbsp;dopis. Že&nbsp;musí psát bratru faráři a&nbsp;nemá takových věcí doma. Nerad prý píše, tuze nerad, někomu psát podobá se&nbsp;mu&nbsp;smrti. Ale když jednou psát má, musí mít ticho, sic prý jeho myšlenky nestojí za&nbsp;nic&nbsp;– „u mne ale ticho, pane doktore, v&nbsp;tom pekle u&nbsp;mne! Napřed si&nbsp;musím udělat pořádek&nbsp;– ztlouk jsem to&nbsp;všechno, nebude-li to&nbsp;ticho, ztluču to&nbsp;ještě jednou&nbsp;– – a&nbsp;děvečku jsem vyhnal, má&nbsp;hubu jako šlejfírnu<sup id="fnref:22"><a href="#fn:22" class="footnote-ref" role="doc-noteref">22</a></sup>.“&nbsp;– To&nbsp;už&nbsp;je&nbsp;čtvrtá, co&nbsp;jsem zde.</span></p>
          <p class="chunk" data-nb-ref-number="316" data-nb-words="23" data-nb-chars="120"><span class="idea" data-nb-ref-number="322" id="idea322" data-nb-words="23" data-nb-chars="120">Dal jsem mu&nbsp;papír a&nbsp;odešel. Za&nbsp;chvilku přišel ubrečený Pepík, že&nbsp;otec dává prosit o&nbsp;nějaké dobré péro. Dal jsem mu&nbsp;péro.</span></p>
          <p class="chunk" data-nb-ref-number="317" data-nb-words="6" data-nb-chars="40"><span class="idea" data-nb-ref-number="323" id="idea323" data-nb-words="6" data-nb-chars="40">Malíř chodí po&nbsp;pokoji, nejspíš přemýšlí.</span></p>
        </section>
        <section>
          <p class="chunk" data-nb-ref-number="318" data-nb-words="39" data-nb-chars="213"><span class="idea" data-nb-ref-number="324" id="idea324" data-nb-words="39" data-nb-chars="213">Byl jsem u&nbsp;kupce vedle. Když teď něčeho potřebuju, jdu si&nbsp;pro to&nbsp;prostě sám. Vracím se&nbsp;a&nbsp;tu potkám náhodou zrovna u&nbsp;domu dobrého svého známého, doktora Jensena, primáře v&nbsp;blázinci. Landá se&nbsp;pomalu a&nbsp;dívá po&nbsp;ulici.</span></p>
          <p class="chunk" data-nb-ref-number="319" data-nb-words="6" data-nb-chars="34"><span class="idea" data-nb-ref-number="325" id="idea325" data-nb-words="6" data-nb-chars="34">„I&nbsp;servus, doktore, copak vy&nbsp;zde?“</span></p>
          <p class="chunk" data-nb-ref-number="320" data-nb-words="10" data-nb-chars="62"><span class="idea" data-nb-ref-number="326" id="idea326" data-nb-words="10" data-nb-chars="62">„Náhodou, procházím se. Rád se&nbsp;procházím Malou Stranou. A&nbsp;vy?“</span></p>
          <p class="chunk" data-nb-ref-number="321" data-nb-words="9" data-nb-chars="55"><span class="idea" data-nb-ref-number="327" id="idea327" data-nb-words="9" data-nb-chars="55">„Já zde teď bydlím. Přestěhoval jsem se&nbsp;před nedávnem.“</span></p>
          <p class="chunk" data-nb-ref-number="322" data-nb-words="2" data-nb-chars="8"><span class="idea" data-nb-ref-number="328" id="idea328" data-nb-words="2" data-nb-chars="8">„A&nbsp;kde?“</span></p>
          <p class="chunk" data-nb-ref-number="323" data-nb-words="2" data-nb-chars="13"><span class="idea" data-nb-ref-number="329" id="idea329" data-nb-words="2" data-nb-chars="13">„Zrovna zde.“</span></p>
          <p class="chunk" data-nb-ref-number="324" data-nb-words="9" data-nb-chars="48"><span class="idea" data-nb-ref-number="330" id="idea330" data-nb-words="9" data-nb-chars="48">„A&nbsp;to se&nbsp;na&nbsp;chvilku k&nbsp;vám podívám, dovolíte-li.“</span></p>
          <p class="chunk" data-nb-ref-number="325" data-nb-words="277" data-nb-chars="1555"><span class="idea" data-nb-ref-number="331" id="idea331" data-nb-words="277" data-nb-chars="1555">Mám doktora Jensena rád, muž inteligentní, chladný, příjemný. Můj byt se&nbsp;mu&nbsp;líbí, na&nbsp;všechno se&nbsp;dívá, o&nbsp;všem něco podotkne. Nutím ho, aby usednul; nechce, že&nbsp;prý raděj trochu stojí, a&nbsp;u&nbsp;okna stát je&nbsp;prý teď tak příjemno. Postavil se&nbsp;k&nbsp;oknu, zády k&nbsp;zahrádce, obličejem k&nbsp;chodbě prvního patra. Mám zde zrcadlo hned u&nbsp;okna na&nbsp;stěně&nbsp;– pozoruju, že&nbsp;se&nbsp;doktor Jensen stále v&nbsp;něm zhlíží&nbsp;– podobá se&nbsp;mně teď, že&nbsp;je&nbsp;doktor trochu tělesně samolibý vzdor vší opravdovosti své. Jak prý jsem přišel sem na&nbsp;Malou Stranu? Sděluju, že&nbsp;puzen nadějí na&nbsp;klidné studium, a&nbsp;dodávám, že&nbsp;jsem se&nbsp;trochu mýlil, obyvatelé že&nbsp;nejsou zcela klidni. Kdo všechno prý zde bydlí? Začnu vyprávět hned o&nbsp;Provazníkovi&nbsp;– Provazník ho&nbsp;musí co&nbsp;psychiatra rozhodně zajímat. Vypravuju živě, líčím podrobně&nbsp;– ale pozoruju, že&nbsp;Provazník ho&nbsp;nezajímá. Dívá se&nbsp;do&nbsp;zrcadla. Náhle sebou škubne a&nbsp;vyhne se&nbsp;z&nbsp;okna ven. To&nbsp;prý je&nbsp;tam na&nbsp;chodbě domácí slečna? Překvapen tážu se&nbsp;zpět, zdali ji&nbsp;zná? Že&nbsp;prý zná rodinu tu&nbsp;už&nbsp;dávno. Teď mně otázka, podivná otázka nechce přes jazyk&nbsp;– vzpomínám si&nbsp;na&nbsp;podivínství domácího, někdy až&nbsp;příliš nápadné&nbsp;– konečně vykoktám otázku přec. Doktor se&nbsp;usměje: „I&nbsp;pánbůh zachraň! Jen hypochondrem je, však již i&nbsp;hypochondrií svou dosti trpí. Znám ty&nbsp;lidi takřka od&nbsp;dětinstva, má&nbsp;matka byla s&nbsp;nimi spřátelena. Ku&nbsp;podivu, že&nbsp;se&nbsp;Otylie ještě neprovdala! Je&nbsp;dost hezká, velmi příjemná, pro domácnost vychována a&nbsp;má peníze. Ten dům zde je&nbsp;bez dluhů, mimo to&nbsp;mají značné kapitály&nbsp;– bylo by&nbsp;škoda té&nbsp;ženské, výtečná partie! Však ještě&nbsp;–“ Vtom se&nbsp;vyhnul z&nbsp;okna ven, usmívá se&nbsp;a&nbsp;kývá.</span></p>
          <p class="chunk" data-nb-ref-number="326" data-nb-words="18" data-nb-chars="116"><span class="idea" data-nb-ref-number="332" id="idea332" data-nb-words="18" data-nb-chars="116">Aha! Tedy žádná nahodilá procházka! Jen já&nbsp;mu&nbsp;náhodou přišel vhod! Cítím najednou jakous nechuť k&nbsp;doktoru Jensenovi.</span></p>
          <p class="chunk" data-nb-ref-number="327" data-nb-words="25" data-nb-chars="138"><span class="idea" data-nb-ref-number="333" id="idea333" data-nb-words="25" data-nb-chars="138">Po&nbsp;chvíli se&nbsp;teď poroučí a&nbsp;slibuje, že&nbsp;přijde zas, až&nbsp;půjde náhodou kolem. Nemusí přijít! Myslím, že&nbsp;jsem mu&nbsp;na&nbsp;to&nbsp;ani slušně neodpověděl.</span></p>
        </section>
        <section>
          <p class="chunk" data-nb-ref-number="328" data-nb-words="40" data-nb-chars="200"><span class="idea" data-nb-ref-number="334" id="idea334" data-nb-words="40" data-nb-chars="200">On&nbsp;je&nbsp;mládencem zrovna tak jako já!&nbsp;– Ne&nbsp;– vskutku ne&nbsp;– nemyslím si&nbsp;pranic, to&nbsp;tak&nbsp;– ale pravda je, že&nbsp;když mladý advokát začne s&nbsp;nějakým kapitálem&nbsp;– hehe!&nbsp;– hehehe! Nač takové hloupé myšlenky, a&nbsp;teď!</span></p>
        </section>
        <section>
          <p class="chunk" data-nb-ref-number="329" data-nb-words="20" data-nb-chars="120"><span class="idea" data-nb-ref-number="335" id="idea335" data-nb-words="20" data-nb-chars="120">Myslím, že&nbsp;Neruda má&nbsp;pravdu, když tvrdí, že&nbsp;my&nbsp;mužští jsme na&nbsp;každou ženskou žárlivi, i&nbsp;když nemáme pražádného interesu.</span></p>
        </section>
        <section>
          <p class="chunk" data-nb-ref-number="330" data-nb-words="10" data-nb-chars="60"><span class="idea" data-nb-ref-number="336" id="idea336" data-nb-words="10" data-nb-chars="60">Malíř chodí naproti pořád sem tam po&nbsp;pokoji. Ještě přemýšlí.</span></p>
        </section>
        <section>
          <p class="chunk" data-nb-ref-number="331" data-nb-words="46" data-nb-chars="246"><span class="idea" data-nb-ref-number="337" id="idea337" data-nb-words="46" data-nb-chars="246">Neštěstí při obědě. V&nbsp;polívce plovala nějaká muší rodina. Otce a&nbsp;matku jsem v&nbsp;roztržitosti spolkl; pak tam ale plavalo ještě muší embryo a&nbsp;to jsem už&nbsp;nemohl. Já&nbsp;mouchy, Pepík dopisy, pes rodinné památky&nbsp;– bůh ví, co&nbsp;se&nbsp;v&nbsp;tom domě zde všechno sní!</span></p>
        </section>
        <section>
          <p class="chunk" data-nb-ref-number="332" data-nb-words="30" data-nb-chars="174"><span class="idea" data-nb-ref-number="338" id="idea338" data-nb-words="30" data-nb-chars="174">Už&nbsp;vím kdo!&nbsp;– Stál jsem náhodou právě u&nbsp;okna, když na&nbsp;schodech zařinčela šavle. Vyhnu se&nbsp;ven&nbsp;– tlustý nadporučík zdola! Tentýž, který má&nbsp;v&nbsp;mých zápiskách zaznamenaný vyhazov.</span></p>
          <p class="chunk" data-nb-ref-number="333" data-nb-words="2" data-nb-chars="22"><span class="idea" data-nb-ref-number="339" id="idea339" data-nb-words="2" data-nb-chars="22">Příbuzný konduktérčin?</span></p>
        </section>
        <section>
          <p class="chunk" data-nb-ref-number="334" data-nb-words="83" data-nb-chars="474"><span class="idea" data-nb-ref-number="340" id="idea340" data-nb-words="83" data-nb-chars="474">Podvečerní táčky v&nbsp;zahrádce. Provazník mně šeptá s&nbsp;velkým gustem, že&nbsp;prý dnes na&nbsp;té&nbsp;mladé paničce vedle něho po&nbsp;prvé pozoroval červené oči. Provazník je&nbsp;mně už&nbsp;protivný. Pak se&nbsp;ptá domácího, byl-li dnes na&nbsp;pohřbu rytmistra od&nbsp;městské kavalerie. „Nebyl!&nbsp;– Já&nbsp;nechodím na&nbsp;pohřby&nbsp;– už&nbsp;od&nbsp;pohřbu svého otce jsem na&nbsp;žádném nebyl. Tenkrát zpívali u&nbsp;rakve&nbsp;– zpívali falešně&nbsp;– strašný tón!&nbsp;– ten děsný, falešný jeden tón pronásleduje mne po&nbsp;celé další živobytí!“&nbsp;– Není to&nbsp;poetické?</span></p>
          <p class="chunk" data-nb-ref-number="335" data-nb-words="125" data-nb-chars="729"><span class="idea" data-nb-ref-number="341" id="idea341" data-nb-words="125" data-nb-chars="729">Přichází malíř. Krevnatý jeho obličej jeví známky starostlivého přemýšlení. „Hotov s&nbsp;dopisem?“ ptám se.&nbsp;– „Ne. Až&nbsp;zítra. U&nbsp;mne to&nbsp;nejde tak rychle.“&nbsp;– „Takhle kdyby chtěl bratr farář poslat několik stovek, ne?“ ptá se&nbsp;Provazník.&nbsp;– „Prosím vás, několik stovek&nbsp;– takový bagatel člověku dnes nepomůže!“&nbsp;– „Oho!“ durdí se&nbsp;Provazník zcela doopravdy, „protože nemáte vy&nbsp;lidé žádných myšlének! Já&nbsp;bych dovedl i&nbsp;ze stovky žít! Hračka! Najmu si&nbsp;poblíž Prahy pole a&nbsp;zasiju je&nbsp;– víte čím?&nbsp;– samými jen bodláky! Snad přijde nějaký ptáčník a&nbsp;najme si&nbsp;pak pole zas ode mne, aby na&nbsp;něm chytal stehlíky&nbsp;– ne-li, schytám je&nbsp;sám.“&nbsp;– „Nezapomeňte dát plot kolem!“&nbsp;– „Proč?“&nbsp;– „Kvůli průvanu, aby bodláky nedostaly revma!“&nbsp;– Malíř začíná být vtipný.</span></p>
          <p class="chunk" data-nb-ref-number="336" data-nb-words="59" data-nb-chars="313"><span class="idea" data-nb-ref-number="342" id="idea342" data-nb-words="59" data-nb-chars="313">Domácí je&nbsp;dnes neskonale smutný. Cedulek dnes nerozdává, ale má&nbsp;jiný trud. Myslí si, že&nbsp;mu&nbsp;upadne nos. Četl dopoledne v&nbsp;jakéms článku od&nbsp;Vogta, že&nbsp;to&nbsp;začíná rýmou. Vzpomíná si, že&nbsp;má&nbsp;rýmu už&nbsp;po&nbsp;několik dní, a&nbsp;cítí zcela bezpečně, že&nbsp;jedna dírka „se mu&nbsp;už&nbsp;začíná kývat“. Jenže je&nbsp;teď odpůldne a&nbsp;on si&nbsp;plete, která.</span></p>
          <p class="chunk" data-nb-ref-number="337" data-nb-words="48" data-nb-chars="278"><span class="idea" data-nb-ref-number="343" id="idea343" data-nb-words="48" data-nb-chars="278">Otylie pohlíží smutně na&nbsp;otce a&nbsp;sotva že&nbsp;dovede udusit hlasité vzdechy. Sesedli jsme si&nbsp;zas stranou do&nbsp;besídky a&nbsp;povídáme si. Ale dnes je&nbsp;poměr jiný. Dnes mluví hlavně ona, vylívá srdce své, stýská sobě&nbsp;– já&nbsp;naslouchám, sám tím poněkud rozteskněn. Cítím, že&nbsp;jí&nbsp;soucitem ulevuju.</span></p>
          <p class="chunk" data-nb-ref-number="338" data-nb-words="23" data-nb-chars="140"><span class="idea" data-nb-ref-number="344" id="idea344" data-nb-words="23" data-nb-chars="140">Odešli. Sedím v&nbsp;zahrádce sám. Dnes do&nbsp;hostince nemohu, nehodím se&nbsp;mezi lidi, je&nbsp;mně naprosto nezvykle. Tesknota, a&nbsp;přec jakás slast zároveň.</span></p>
          <hr>
          <p class="chunk" data-nb-ref-number="339" data-nb-words="47" data-nb-chars="258"><span class="idea" data-nb-ref-number="345" id="idea345" data-nb-words="47" data-nb-chars="258">Včera a&nbsp;dnes budím se&nbsp;dosti časně, snad horkem. Takhle by&nbsp;se&nbsp;věc hodila pro studování. Jenže&nbsp;– budím se&nbsp;arci, ale nevstávám. Je&nbsp;mně tak nějak volně na&nbsp;loži, myšlenky volně poletují, a&nbsp;když se&nbsp;v&nbsp;zlatém polosnu zatřepetá zvláště příjemná, držím ji&nbsp;a&nbsp;snuju dál.</span></p>
          <p class="chunk" data-nb-ref-number="340" data-nb-words="56" data-nb-chars="319"><span class="idea" data-nb-ref-number="346" id="idea346" data-nb-words="56" data-nb-chars="319">Abych nelhal: studií se&nbsp;myšlenky ty&nbsp;dotýkají jen co&nbsp;nejvšeobecněji. Jsem právě v&nbsp;horním zákonu a&nbsp;nenavyklé výrazy jeho se&nbsp;mně arci pořád a&nbsp;do všeho pletou. Má&nbsp;postel se&nbsp;mně zdá být svobodným kutištěm, kde doluju na&nbsp;zlaté sny. Když stojím vedle Otylky, dělá myšlenka kolem nás ihned kruh, abych si&nbsp;uhájil právo kutání.&nbsp;–</span></p>
          <p class="chunk" data-nb-ref-number="341" data-nb-words="8" data-nb-chars="49"><span class="idea" data-nb-ref-number="347" id="idea347" data-nb-words="8" data-nb-chars="49">Pozoruju, že&nbsp;jsem napsal „Otylka“. Pozor&nbsp;– pozor!</span></p>
        </section>
        <section>
          <p class="chunk" data-nb-ref-number="342" data-nb-words="18" data-nb-chars="96"><span class="idea" data-nb-ref-number="348" id="idea348" data-nb-words="18" data-nb-chars="96">U&nbsp;malířů neobyčejné ticho. Malíř sedí u&nbsp;stolu, hlavu má&nbsp;opřenu o&nbsp;dlaň, hledí do&nbsp;výše a&nbsp;přemýšlí.</span></p>
        </section>
        <section>
          <p class="chunk" data-nb-ref-number="343" data-nb-words="7" data-nb-chars="38"><span class="idea" data-nb-ref-number="349" id="idea349" data-nb-words="7" data-nb-chars="38">Odpůldne&nbsp;– doktor Jensen! Ten to&nbsp;žene!</span></p>
          <p class="chunk" data-nb-ref-number="344" data-nb-words="22" data-nb-chars="110"><span class="idea" data-nb-ref-number="350" id="idea350" data-nb-words="22" data-nb-chars="110">Myslím, že&nbsp;se&nbsp;nechovám k&nbsp;němu příliš vlídně, ale jemu je&nbsp;to&nbsp;patrně jedno. Zdá se, že&nbsp;si&nbsp;mne ani mnoho nevšímá.</span></p>
          <p class="chunk" data-nb-ref-number="345" data-nb-words="16" data-nb-chars="91"><span class="idea" data-nb-ref-number="351" id="idea351" data-nb-words="16" data-nb-chars="91">Už&nbsp;stojí zase před zrcadlem u&nbsp;okna. Není smutnějšího podívání nad&nbsp;– nad muže před zrcadlem.</span></p>
          <p class="chunk" data-nb-ref-number="346" data-nb-words="62" data-nb-chars="335"><span class="idea" data-nb-ref-number="352" id="idea352" data-nb-words="62" data-nb-chars="335">Vidí domácího a&nbsp;slečnu, jak jdou dvorem do&nbsp;zahrady. Mluví na&nbsp;ně&nbsp;z&nbsp;okna. Zcela familiárně s&nbsp;nimi mluví. Jsou lidé, kteří ze&nbsp;staré známosti sobě osobují skutečně všelijaká práva.&nbsp;– Zvou ho&nbsp;do&nbsp;zahrádky&nbsp;– on&nbsp;mne vybízí&nbsp;– no&nbsp;pojďme&nbsp;– uvidíme, kdo s&nbsp;koho – – ne, neuvidíme, vždyť já&nbsp;přec ničeho nechci!&nbsp;– Cítím skutečně, že&nbsp;nechci praničeho.</span></p>
        </section>
        <section>
          <p class="chunk" data-nb-ref-number="347" data-nb-words="66" data-nb-chars="402"><span class="idea" data-nb-ref-number="353" id="idea353" data-nb-words="66" data-nb-chars="402">Zahrádka má&nbsp;dnes zcela jinou tvářnost, připadá mně cizí. Jiný vzduch, myslím, jiní lidé.&nbsp;– Když ale myslím hloub, vidím, že&nbsp;mně vlastně vadí jen doktor Jensen. Mluví zajímavě, jak se&nbsp;tomu říká: mnozí lidé jsou dost povrchní, aby mluvili o&nbsp;všem zajímavě. Znenáhla jsou tu&nbsp;všichni mimo Provazníka, a&nbsp;naslouchají Jensenovi, jako by&nbsp;mluvil bůhvíco. Nedělám si&nbsp;věru pranic z&nbsp;toho, že&nbsp;já&nbsp;nemluvím „zajímavě“.</span></p>
          <p class="chunk" data-nb-ref-number="348" data-nb-words="147" data-nb-chars="861"><span class="idea" data-nb-ref-number="354" id="idea354" data-nb-words="147" data-nb-chars="861">Slabý pokus, abych vedl rozpravu sám. Ptám se&nbsp;malíře: „Už hotov s&nbsp;dopisem?“&nbsp;– „Ne, zítra&nbsp;– musím to&nbsp;nechat ještě slehnout.“ A&nbsp;hned zas oslovuje Jensena: „Vy musíte mít velmi zajímavé živobytí, pane doktore!“&nbsp;– „Jak to?“&nbsp;– „No, v&nbsp;blázinci musí být ohromný jux. Prosím vás, povídejte nám něco.“ Jsem zas odstrčen stranou&nbsp;– aspoň kdyby Provazník přišel! Ale vidím, že&nbsp;Jensen je&nbsp;poněkud v&nbsp;rozpacích. Mám z&nbsp;toho radost. Povídá něco o&nbsp;rozdílu mezi maniakálním a&nbsp;mezi melancholickým nemocným, ale to&nbsp;je&nbsp;nebaví, oni chtějí slyšet, co&nbsp;„si každý o&nbsp;sobě myslí“, jak mužský myslí, že&nbsp;je&nbsp;císařem, a&nbsp;ženská, že&nbsp;je&nbsp;panenkou Marií. Jensen nevyhovuje, vykládá jen doktorsky dál, konečně mu&nbsp;uklouzne výrok, jako že&nbsp;„je skoro každý člověk trochu duševně chorý“. To&nbsp;pobouřilo skoro všechny, jen pan domácí kývá klidně hlavou a&nbsp;míní: „Mnohý člověk, když je&nbsp;zdravý, ani neví, co&nbsp;má.“</span></p>
          <p class="chunk" data-nb-ref-number="349" data-nb-words="15" data-nb-chars="86"><span class="idea" data-nb-ref-number="355" id="idea355" data-nb-words="15" data-nb-chars="86">Jensen se&nbsp;konečně poroučí. Že&nbsp;prý zas brzy přijde. Myslím si: jen abys nepřišel pozdě!</span></p>
          <p class="chunk" data-nb-ref-number="350" data-nb-words="7" data-nb-chars="41"><span class="idea" data-nb-ref-number="356" id="idea356" data-nb-words="7" data-nb-chars="41">Provazník dnes mezi námi vůbec ani nebyl.</span></p>
          <p class="chunk" data-nb-ref-number="351" data-nb-words="25" data-nb-chars="157"><span class="idea" data-nb-ref-number="357" id="idea357" data-nb-words="25" data-nb-chars="157">O&nbsp;Jensenovi mluvilo se&nbsp;ještě dlouho, když odešel, až&nbsp;příliš dlouho. Otylie mně šeptala: „Já se&nbsp;ho&nbsp;bojím!“ Odpovídám: „Přirozený takt je&nbsp;někdy znamenitá věc!“</span></p>
        </section>
        <section>
          <p class="chunk" data-nb-ref-number="352" data-nb-words="23" data-nb-chars="142"><span class="idea" data-nb-ref-number="358" id="idea358" data-nb-words="23" data-nb-chars="142">Klikeš mluví napořád do&nbsp;Sempra. Hostinský přistrkuje co&nbsp;možná blízko hlavu. Pořád si&nbsp;odkašlává a&nbsp;na Klikeše hledí, jako by&nbsp;ho&nbsp;chtěl spolknout.</span></p>
          <hr>
          <p class="chunk" data-nb-ref-number="353" data-nb-words="54" data-nb-chars="334"><span class="idea" data-nb-ref-number="359" id="idea359" data-nb-words="54" data-nb-chars="334">Devět hodin a&nbsp;Jensen je&nbsp;zde. Vykukuje do&nbsp;zahrádky, na&nbsp;chodbu, a&nbsp;mezitím se&nbsp;zahledí vždy alespoň třikrát do&nbsp;zrcadla, a&nbsp;to na&nbsp;hezky dlouho. Zdali prý nikdo nechodí časně do&nbsp;zahrádky? Odpovídám jednoslabičně: „Ne!“ Konečně zdali prý mně nepřekáží? Pravím, že&nbsp;skutečně je&nbsp;nejvyšší čas, abych pilně studoval. Jensen jde, nějak mrzut. Aťsi!</span></p>
        </section>
        <section>
          <p class="chunk" data-nb-ref-number="354" data-nb-words="30" data-nb-chars="156"><span class="idea" data-nb-ref-number="360" id="idea360" data-nb-words="30" data-nb-chars="156">K&nbsp;polednímu poslal ke&nbsp;mně malíř, abych mu&nbsp;půjčil obálku na&nbsp;list. Teď hledím k&nbsp;němu oknem. Žena, kluk stojí vedle stolu a&nbsp;dívají se&nbsp;na&nbsp;něho, jak píše adresu.</span></p>
        </section>
        <section>
          <p class="chunk" data-nb-ref-number="355" data-nb-words="27" data-nb-chars="151"><span class="idea" data-nb-ref-number="361" id="idea361" data-nb-words="27" data-nb-chars="151">Malíř chodí po&nbsp;pokoji, dopis v&nbsp;obálce drží v&nbsp;ruce a&nbsp;vždy po&nbsp;chvilkách zůstává stát a&nbsp;pohlíží zamyšleně na&nbsp;svůj duševní výrobek. Snad cítí jakous pýchu.</span></p>
        </section>
        <section>
          <p class="chunk" data-nb-ref-number="356" data-nb-words="14" data-nb-chars="84"><span class="idea" data-nb-ref-number="362" id="idea362" data-nb-words="14" data-nb-chars="84">Jsem odpůldne v&nbsp;zahrádce první. Celou věčností se&nbsp;mně zdá, než se&nbsp;dostavují ostatní.</span></p>
          <p class="chunk" data-nb-ref-number="357" data-nb-words="105" data-nb-chars="618"><span class="idea" data-nb-ref-number="363" id="idea363" data-nb-words="105" data-nb-chars="618">Teprv as&nbsp;hodinu po&nbsp;mně přichází domácí s&nbsp;Otylií. Domácí se&nbsp;mnou zapřádá politický hovor. Brzy došel resultátu, že&nbsp;všechno pochází z&nbsp;toho, králové že&nbsp;„nejsou nikdy spokojeni s&nbsp;tím, co&nbsp;mají“. Dávám mu&nbsp;vřele za&nbsp;pravdu. Pronáší ještě jiná pořekadla svá, obdivuju se&nbsp;všechněm. Pak začíná navazovat divoké víno a&nbsp;dostávám se&nbsp;s&nbsp;Otylií do&nbsp;důvěrného hovoru. Bůh ví, jak to&nbsp;přišlo, ale pojednou se&nbsp;mluví o&nbsp;mé ctnosti. Otylie vychvaluje se&nbsp;zápalem mou „ctnost“. A&nbsp;mluví pořád dál o&nbsp;ctnosti mé, natahuje ji&nbsp;jako švec kleštěmi kůži, takže ještě vybývá na&nbsp;celé boty pro některého bližního. Kdepak jen to&nbsp;děvče studovalo moji ctnost?</span></p>
          <p class="chunk" data-nb-ref-number="358" data-nb-words="139" data-nb-chars="800"><span class="idea" data-nb-ref-number="364" id="idea364" data-nb-words="139" data-nb-chars="800">Malíř, malířka. Malíř s&nbsp;obličejem spokojeným, skoro vítězným. Malířka s&nbsp;jazykem zas jako meč. „Hotov s&nbsp;listem?“ ptám se.&nbsp;– „Ó,&nbsp;to se&nbsp;rozumí,“ praví malíř, jako by&nbsp;mu&nbsp;bylo hračkou odbýt celou evropskou korespondenci za&nbsp;půl dne.&nbsp;– „Měls tam připsat o&nbsp;konduktérce,“ míní se&nbsp;smíchem malířka, „faráři mají takové věci rádi!“&nbsp;– Copak měl psát o&nbsp;konduktérce?&nbsp;– „Musím psát ještě jeden list, druhému bratrovi v&nbsp;Tarnově. My&nbsp;bratři si&nbsp;píšem ročně dvakrát, už&nbsp;je&nbsp;to&nbsp;tak mezi námi zavedeno.“ Nikdo si&nbsp;toho nevšímá, ale o&nbsp;konduktérce se&nbsp;mluví dál. Vypravují o&nbsp;nadporučíkovi, a&nbsp;jak konduktérka vystrkuje vždycky hlavu, jde-li už&nbsp;nadporučík; vypravují tak divně, a&nbsp;přitom se&nbsp;na&nbsp;mne dívají a&nbsp;smějí. Náhle se&nbsp;mně rozbřesklo mozkem.&nbsp;–&nbsp;–&nbsp;– Tedy <em>proto</em> jsem byl „hloupý“? Dopálil jsem se&nbsp;a&nbsp;něco jsem řek. Ani už&nbsp;nevím co.</span></p>
          <p class="chunk" data-nb-ref-number="359" data-nb-words="40" data-nb-chars="220"><span class="idea" data-nb-ref-number="365" id="idea365" data-nb-words="40" data-nb-chars="220">Pak jsme hráli šístku ve&nbsp;třech. Co&nbsp;nejtrpělivěji snášel jsem při hře všechny chyby domácího a&nbsp;dával mu&nbsp;za&nbsp;pravdu ve&nbsp;všem. Také jsem natáhl nohu pod stolem schválně až&nbsp;k&nbsp;němu, aby si&nbsp;pochutnal; šlapal po&nbsp;ní&nbsp;jako varhaník.</span></p>
          <p class="chunk" data-nb-ref-number="360" data-nb-words="4" data-nb-chars="29"><span class="idea" data-nb-ref-number="366" id="idea366" data-nb-words="4" data-nb-chars="29">Provazník dnes zase nepřišel.</span></p>
        </section>
        <section>
          <p class="chunk" data-nb-ref-number="361" data-nb-words="7" data-nb-chars="51"><span class="idea" data-nb-ref-number="367" id="idea367" data-nb-words="7" data-nb-chars="51">Něco podobně hloupého nepřihodilo se&nbsp;mně jaktěživo!</span></p>
          <p class="chunk" data-nb-ref-number="362" data-nb-words="114" data-nb-chars="653"><span class="idea" data-nb-ref-number="368" id="idea368" data-nb-words="114" data-nb-chars="653">Šel jsem k&nbsp;příteli Morouskovi na&nbsp;večeři. Bydlí až&nbsp;na&nbsp;konci Smí­chova a&nbsp;vzal jsem si&nbsp;u&nbsp;brány drožku. Bavili jsme se&nbsp;výborně pozdě do&nbsp;noci, pak jsem šel zvolna domů. Překrásná noc a&nbsp;v&nbsp;hlavě plno hopkujících myšlenek. Málokde, myslím, človíček, jen nějaký ospalý drožkář jel se&nbsp;svou zemdlenou klisnou domů; klisna sotva že&nbsp;nohy vlekla, vůz se&nbsp;drkotal pomalu a&nbsp;monotónní rachocení kol mně bylo skoro příjemné. As&nbsp;dva domy od&nbsp;mého bytu mne vůz předjel, drožkář se&nbsp;nahnul s&nbsp;kozlíku a&nbsp;praví: „Copak si&nbsp;nesednou, mladý pane?“&nbsp;– Moje drožka! Zapomněl jsem mu&nbsp;zaplatit a&nbsp;jej propustit, a&nbsp;drožkář na&nbsp;mne čekal do&nbsp;noci.&nbsp;– Tři zlatky jsem musil hanebníkovi vyplatit!</span></p>
          <p class="chunk" data-nb-ref-number="363" data-nb-words="5" data-nb-chars="30"><span class="idea" data-nb-ref-number="369" id="idea369" data-nb-words="5" data-nb-chars="30">Není pochyby&nbsp;– jsem zamilován!</span></p>
        </section>
        <section>
          <p class="chunk" data-nb-ref-number="364" data-nb-words="36" data-nb-chars="211"><span class="idea" data-nb-ref-number="370" id="idea370" data-nb-words="36" data-nb-chars="211">Aby takhle stálo najednou mezi inserty v&nbsp;novinách: „Panu doktoru Krumlovskému a&nbsp;jeho spanilomyslné nevěstě, slečně Otylii&nbsp;–&nbsp;–“! U&nbsp;těch chlapů je&nbsp;každá „spanilomyslná“!&nbsp;– Nikdo na&nbsp;světě nesmí mít ani zdání&nbsp;– ač&nbsp;–</span></p>
          <p class="chunk" data-nb-ref-number="365" data-nb-words="5" data-nb-chars="25"><span class="idea" data-nb-ref-number="371" id="idea371" data-nb-words="5" data-nb-chars="25"><em>Musí být jasno mezi námi!</em></span></p>
        </section>
        <section>
          <p class="chunk" data-nb-ref-number="366" data-nb-words="12" data-nb-chars="72"><span class="idea" data-nb-ref-number="372" id="idea372" data-nb-words="12" data-nb-chars="72">Pěkný výjev&nbsp;– ještě se&nbsp;zlostí třesu! Žaludek by&nbsp;mohl člověk vypliv­nout!</span></p>
          <p class="chunk" data-nb-ref-number="367" data-nb-words="35" data-nb-chars="212"><span class="idea" data-nb-ref-number="373" id="idea373" data-nb-words="35" data-nb-chars="212">Řinčení šavle venku. Klepání na&nbsp;mé&nbsp;dveře. „Dále!“ A&nbsp;vejde vojenský poručík&nbsp;– ne&nbsp;nadporučík, jak jsem udiven očekával. Vstávám a&nbsp;tázavě pohlížím na&nbsp;příchozího. Poručík je&nbsp;v&nbsp;plné parádě, s&nbsp;čákem na&nbsp;hlavě. Salutuje.</span></p>
          <p class="chunk" data-nb-ref-number="368" data-nb-words="5" data-nb-chars="33"><span class="idea" data-nb-ref-number="374" id="idea374" data-nb-words="5" data-nb-chars="33">„Prosím&nbsp;– pan doktor Krumlovský?“</span></p>
          <p class="chunk" data-nb-ref-number="369" data-nb-words="1" data-nb-chars="6"><span class="idea" data-nb-ref-number="375" id="idea375" data-nb-words="1" data-nb-chars="6">Kývnu.</span></p>
          <p class="chunk" data-nb-ref-number="370" data-nb-words="15" data-nb-chars="102"><span class="idea" data-nb-ref-number="376" id="idea376" data-nb-words="15" data-nb-chars="102">„Přicházím, od&nbsp;pana nadporučíka Rubackého.“&nbsp;– Rubacký je&nbsp;ten tlustý nadporučík zdola a&nbsp;od konduktérky.</span></p>
          <p class="chunk" data-nb-ref-number="371" data-nb-words="3" data-nb-chars="18"><span class="idea" data-nb-ref-number="377" id="idea377" data-nb-words="3" data-nb-chars="18">„Čeho si&nbsp;přejete?“</span></p>
          <p class="chunk" data-nb-ref-number="372" data-nb-words="40" data-nb-chars="234"><span class="idea" data-nb-ref-number="378" id="idea378" data-nb-words="40" data-nb-chars="234">„Pan nadporučík cítí se&nbsp;uražen výrazy, jakých jste užil včera při nějaké rozprávce zde v&nbsp;zahradě o&nbsp;něm samém a&nbsp;o&nbsp;paní konduktérové, které on&nbsp;sobě co&nbsp;přítelkyně své velice váží, a&nbsp;vyslal mne, abych žádal od&nbsp;vás řádného zadostiučinění.“</span></p>
          <p class="chunk" data-nb-ref-number="373" data-nb-words="33" data-nb-chars="169"><span class="idea" data-nb-ref-number="379" id="idea379" data-nb-words="33" data-nb-chars="169">Sáhl jsem si&nbsp;na&nbsp;čelo a&nbsp;vytřeštil na&nbsp;něho zrak. Rozpomínal jsem se&nbsp;na&nbsp;včerejšek&nbsp;– něco se&nbsp;včera mluvilo, je&nbsp;pravda, něco jsem také řekl já, ale kdyby mne zabil, nevím co.</span></p>
          <p class="chunk" data-nb-ref-number="374" data-nb-words="26" data-nb-chars="158"><span class="idea" data-nb-ref-number="380" id="idea380" data-nb-words="26" data-nb-chars="158">Poručík čeká klidně na&nbsp;odpověď. Přistupuju blíž, cítím, že&nbsp;se&nbsp;začínám třást. „Prosím“&nbsp;– zakoktávám se&nbsp;– „to je&nbsp;nějaká mýlka. Kdopak řekl panu nadporučíkovi&nbsp;–“</span></p>
          <p class="chunk" data-nb-ref-number="375" data-nb-words="1" data-nb-chars="8"><span class="idea" data-nb-ref-number="381" id="idea381" data-nb-words="1" data-nb-chars="8">„Nevím.“</span></p>
          <p class="chunk" data-nb-ref-number="376" data-nb-words="12" data-nb-chars="82"><span class="idea" data-nb-ref-number="382" id="idea382" data-nb-words="12" data-nb-chars="82">Klepal někdo? Či&nbsp;naslouchala konduktérka oknem mého pokoje? Snad i&nbsp;s&nbsp;nadporučíkem?</span></p>
          <p class="chunk" data-nb-ref-number="377" data-nb-words="29" data-nb-chars="146"><span class="idea" data-nb-ref-number="383" id="idea383" data-nb-words="29" data-nb-chars="146">„Mluvilo se&nbsp;něco&nbsp;– pamatuju se&nbsp;skutečně&nbsp;– ale jakpak bych já&nbsp;připadl na&nbsp;to, abych něco řekl! Já&nbsp;pana nadporučíka ani neznám&nbsp;– jen tak od&nbsp;vidění&nbsp;–“</span></p>
          <p class="chunk" data-nb-ref-number="378" data-nb-words="13" data-nb-chars="82"><span class="idea" data-nb-ref-number="384" id="idea384" data-nb-words="13" data-nb-chars="82">„Prosím, do&nbsp;toho všeho mně nic není. Jsem jen vyslán, abych žádal zadostiučinění.“</span></p>
          <p class="chunk" data-nb-ref-number="379" data-nb-words="22" data-nb-chars="126"><span class="idea" data-nb-ref-number="385" id="idea385" data-nb-words="22" data-nb-chars="126">„Když vás ale ubezpečuju! Copak bych já&nbsp;mohl říci proti panu nadporučíkovi&nbsp;– já&nbsp;si, myslím, pana nadporučíka velice vážím a&nbsp;–“</span></p>
          <p class="chunk" data-nb-ref-number="380" data-nb-words="9" data-nb-chars="53"><span class="idea" data-nb-ref-number="386" id="idea386" data-nb-words="9" data-nb-chars="53">„Prosím, už&nbsp;jsem řekl&nbsp;– žádám zcela určité odpovědi.“</span></p>
          <p class="chunk" data-nb-ref-number="381" data-nb-words="29" data-nb-chars="160"><span class="idea" data-nb-ref-number="387" id="idea387" data-nb-words="29" data-nb-chars="160">„No&nbsp;– myslí-li pan nadporučík na&nbsp;základě nějakého klepu, že&nbsp;je&nbsp;mnou uražen&nbsp;– což mně, bůh ví, ani nenapadlo, tedy mu&nbsp;řekněte, prosím, že&nbsp;ho&nbsp;žádám za&nbsp;odpuštění.“</span></p>
          <p class="chunk" data-nb-ref-number="382" data-nb-words="2" data-nb-chars="13"><span class="idea" data-nb-ref-number="388" id="idea388" data-nb-words="2" data-nb-chars="13">„To nestačí.“</span></p>
          <p class="chunk" data-nb-ref-number="383" data-nb-words="11" data-nb-chars="48"><span class="idea" data-nb-ref-number="389" id="idea389" data-nb-words="11" data-nb-chars="48">„A&nbsp;co tedy chce? Mám snad zas před těmi lidmi&nbsp;–“</span></p>
          <p class="chunk" data-nb-ref-number="384" data-nb-words="6" data-nb-chars="52"><span class="idea" data-nb-ref-number="390" id="idea390" data-nb-words="6" data-nb-chars="52">„Pan nadporučík Rubacký žádá zadostiučinění zbraní.“</span></p>
          <p class="chunk" data-nb-ref-number="385" data-nb-words="17" data-nb-chars="99"><span class="idea" data-nb-ref-number="391" id="idea391" data-nb-words="17" data-nb-chars="99">„Pan nadporučík Rubacký je&nbsp;blázen,“ vyhrknul jsem. „Já jsem se&nbsp;nikdy nebil a&nbsp;nikdy se&nbsp;bíti nebudu!“</span></p>
          <p class="chunk" data-nb-ref-number="386" data-nb-words="5" data-nb-chars="37"><span class="idea" data-nb-ref-number="392" id="idea392" data-nb-words="5" data-nb-chars="37">„Vyřídím.“ Salutoval a&nbsp;bouchl dveřmi.</span></p>
          <p class="chunk" data-nb-ref-number="387" data-nb-words="3" data-nb-chars="10"><span class="idea" data-nb-ref-number="393" id="idea393" data-nb-words="3" data-nb-chars="10">Ať&nbsp;si&nbsp;jde!</span></p>
          <p class="chunk" data-nb-ref-number="388" data-nb-words="39" data-nb-chars="198"><span class="idea" data-nb-ref-number="394" id="idea394" data-nb-words="39" data-nb-chars="198">Celý se&nbsp;zlostí třesu! Souboj&nbsp;– neumím šavli vzít do&nbsp;ruky! To&nbsp;tak, já&nbsp;doktor práv&nbsp;– budoucí advokát! Trestní zákon&nbsp;– §&nbsp;57 vřaďuje souboj mezi zločiny&nbsp;– §&nbsp;§&nbsp;158–165 mluví o&nbsp;následcích a&nbsp;ty jsou pěkny!</span></p>
          <p class="chunk" data-nb-ref-number="389" data-nb-words="4" data-nb-chars="26"><span class="idea" data-nb-ref-number="395" id="idea395" data-nb-words="4" data-nb-chars="26">Blázni, z&nbsp;blázince uteklí!</span></p>
        </section>
        <section>
          <p class="chunk" data-nb-ref-number="390" data-nb-words="43" data-nb-chars="246"><span class="idea" data-nb-ref-number="396" id="idea396" data-nb-words="43" data-nb-chars="246">Teď jsem si&nbsp;vyšel ke&nbsp;konduktérce, slyšel jsem ji&nbsp;po&nbsp;kuchyni chodit. Rád bych jí&nbsp;věc nějak vylíčil a&nbsp;něco jí&nbsp;řekl. „Jdou domů tloustnout!“ praví vzpurně, obrátí se&nbsp;ke&nbsp;mně zády a&nbsp;jde do&nbsp;svého pokoje. Dobrá, půjdu „domů tloustnout“! Divná pořekadla!</span></p>
        </section>
        <section>
          <p class="chunk" data-nb-ref-number="391" data-nb-words="10" data-nb-chars="67"><span class="idea" data-nb-ref-number="397" id="idea397" data-nb-words="10" data-nb-chars="67">Zahrádka dnes zcela zvláštní. Jsem rozhodně rozčilen, nemohu za&nbsp;to.</span></p>
          <p class="chunk" data-nb-ref-number="392" data-nb-words="16" data-nb-chars="94"><span class="idea" data-nb-ref-number="398" id="idea398" data-nb-words="16" data-nb-chars="94">Provazník zas jednou mezi námi. Hledí jako sůva a&nbsp;říká každému: „Ale vy&nbsp;dnes vypadáte špatně!“</span></p>
          <p class="chunk" data-nb-ref-number="393" data-nb-words="38" data-nb-chars="199"><span class="idea" data-nb-ref-number="399" id="idea399" data-nb-words="38" data-nb-chars="199">Sedím s&nbsp;Otylií v&nbsp;besídce. Je&nbsp;mně, jako bych dnes musel začít mluvit o&nbsp;lásce. Už&nbsp;se&nbsp;k&nbsp;tomu mám&nbsp;– ale slova váznou v&nbsp;hrdle, nemohu ze&nbsp;sebe nic mimoobyčejného vypravit. Nechám dnes rozpravy té&nbsp;tedy být.</span></p>
          <p class="chunk" data-nb-ref-number="394" data-nb-words="15" data-nb-chars="91"><span class="idea" data-nb-ref-number="400" id="idea400" data-nb-words="15" data-nb-chars="91">Přistupuje k&nbsp;nám Provazník. Hledí chvilku na&nbsp;nás, pak praví: „Vy se&nbsp;oženíte, pane doktore?“</span></p>
          <p class="chunk" data-nb-ref-number="395" data-nb-words="16" data-nb-chars="105"><span class="idea" data-nb-ref-number="401" id="idea401" data-nb-words="16" data-nb-chars="105">Nepříjemná otázka, jsem v&nbsp;rozpacích. Ale usměju se&nbsp;nuceně a&nbsp;odpovídám: „Ano, pane Provazníku, ožením se.“</span></p>
          <p class="chunk" data-nb-ref-number="396" data-nb-words="20" data-nb-chars="106"><span class="idea" data-nb-ref-number="402" id="idea402" data-nb-words="20" data-nb-chars="106">„Máte pravdu&nbsp;– musí to&nbsp;být přece jux&nbsp;– děti baví; dítě je&nbsp;ještě mnohem komičtější než mladý řeznický pes.“</span></p>
          <p class="chunk" data-nb-ref-number="397" data-nb-words="3" data-nb-chars="17"><span class="idea" data-nb-ref-number="403" id="idea403" data-nb-words="3" data-nb-chars="17">Proklatý chlap!&nbsp;–</span></p>
          <p class="chunk" data-nb-ref-number="398" data-nb-words="12" data-nb-chars="73"><span class="idea" data-nb-ref-number="404" id="idea404" data-nb-words="12" data-nb-chars="73">Zábava dnes skoro pořád vázla. O&nbsp;své vojenské návštěvě jsem ani nemuknul.</span></p>
        </section>
        <section>
          <p class="chunk" data-nb-ref-number="399" data-nb-words="8" data-nb-chars="38"><span class="idea" data-nb-ref-number="405" id="idea405" data-nb-words="8" data-nb-chars="38">Tu&nbsp;máš! Čert mne nesl na&nbsp;Malou Stranu!</span></p>
        </section>
        <section>
          <p class="chunk" data-nb-ref-number="400" data-nb-words="64" data-nb-chars="322"><span class="idea" data-nb-ref-number="406" id="idea406" data-nb-words="64" data-nb-chars="322">No&nbsp;– co&nbsp;naplat! Vyvedl jsem to! Mohl jsem zcela dobře říkat „ne!“&nbsp;– však on&nbsp;by&nbsp;byl svou hrozbu asi nesplnil&nbsp;– když se&nbsp;ale krev i&nbsp;v&nbsp;jehněti rozkypí!&nbsp;– Že&nbsp;mne poraní, je&nbsp;jisto&nbsp;– já&nbsp;mu&nbsp;neudělám zajisté nic! Budu raněn ležet, studie zaváznou pro čas, snad pro tak dlouho, že&nbsp;promeškám lhůtu. Snad by&nbsp;bylo líp, kdyby mne zabil!</span></p>
          <p class="chunk" data-nb-ref-number="401" data-nb-words="163" data-nb-chars="957"><span class="idea" data-nb-ref-number="407" id="idea407" data-nb-words="163" data-nb-chars="957">Zas řinčela šavle, klepalo se&nbsp;a&nbsp;vešel včerejší poručík v&nbsp;plné parádě. Salutoval, a&nbsp;že prý pan nadporučík Rubacký nehodlá věc jen tak zakončit, že&nbsp;žádá naposled zadostučinění zbraní. Poněkud rozmrzen pravím, že&nbsp;už&nbsp;jsem včera řekl: „Ne,“ a&nbsp;dnes že&nbsp;říkám: „Ne a&nbsp;ne!“ Poručík na&nbsp;to, že&nbsp;prý lituje, ale že&nbsp;prý mně pan nadporučík bičem zmrská tvář, kdekoli mne spatří. Vyskočil jsem zlostně a&nbsp;postavil se&nbsp;před poručíka. „Mne nezmrská, za&nbsp;to&nbsp;mu&nbsp;stojím!“&nbsp;– „Zajisté zmrská. Sbohem!“&nbsp;– „Počkejte.&nbsp;– Na&nbsp;jakou zbraň?“&nbsp;– „Na šavle.“&nbsp;– „Dobrá, přijímám!“ Poručík se&nbsp;na&nbsp;mne dívá překvapen. „Přijímám,“ dodávám, zlostí se&nbsp;třesa, „ale pod výminkou. Za&nbsp;prvé mne opatříte sami zbraní a&nbsp;sekundantem, za&nbsp;druhé mně dáte za&nbsp;sebe a&nbsp;za všechny ostatní čestné slovo, že&nbsp;o&nbsp;věci té&nbsp;se&nbsp;nedoví nikdo na&nbsp;světě a&nbsp;že také pro souboj vyberete místo naprosto bezpečné.“&nbsp;– „Slibuji čestným slovem.“ Poroučel se&nbsp;zdvořile, až&nbsp;nápadně zdvořile. Dnes nebo zítra přijde prý, aby projednal ostatek.</span></p>
          <p class="chunk" data-nb-ref-number="402" data-nb-words="86" data-nb-chars="474"><span class="idea" data-nb-ref-number="408" id="idea408" data-nb-words="86" data-nb-chars="474">Tak, teď to&nbsp;mám! Ono je&nbsp;možno, že&nbsp;věc přec nějak propukne&nbsp;– snad poslouchala naši až&nbsp;příliš hlasitou rozpravu konduktérka&nbsp;– ba&nbsp;vsázím se, že&nbsp;poslouchala&nbsp;– já&nbsp;vím, že&nbsp;beztoho ona je&nbsp;příčinou všeho. Jak věci se&nbsp;mají, vidím ovšem teď, že&nbsp;jsem původně urazil její ženskou samolibost. Ale „hloupý“ jsem proto nebyl! Teď jsem! A&nbsp;prozradí-li nás&nbsp;– sbohem, advokaturo! Do&nbsp;smrti být koncipientem!&nbsp;– No, nějaký kapitálek mám, a&nbsp;Otylie má&nbsp;– – vždyť ale nevím ani, zda by&nbsp;si&nbsp;mne vzala!?</span></p>
        </section>
        <section>
          <p class="chunk" data-nb-ref-number="403" data-nb-words="18" data-nb-chars="95"><span class="idea" data-nb-ref-number="409" id="idea409" data-nb-words="18" data-nb-chars="95">Rozumí se&nbsp;samo sebou, že&nbsp;nestuduju pranic. Jen se&nbsp;tak dívám do&nbsp;knihy a&nbsp;v&nbsp;myšlenkách si&nbsp;nadávám.</span></p>
        </section>
        <section>
          <p class="chunk" data-nb-ref-number="404" data-nb-words="15" data-nb-chars="97"><span class="idea" data-nb-ref-number="410" id="idea410" data-nb-words="15" data-nb-chars="97">Pošta mně přinesla list. Poštovní známka je&nbsp;malostranská&nbsp;– list je&nbsp;anonymní&nbsp;– proklatý Provazník!</span></p>
          <p class="chunk" data-nb-ref-number="405" data-nb-words="4" data-nb-chars="26"><span class="idea" data-nb-ref-number="411" id="idea411" data-nb-words="4" data-nb-chars="26">„Pane doktore a&nbsp;kandidáte!</span></p>
          <p class="chunk" data-nb-ref-number="406" data-nb-words="80" data-nb-chars="504"><span class="idea" data-nb-ref-number="412" id="idea412" data-nb-words="80" data-nb-chars="504">Myslím, že&nbsp;jste víc kandidátem manželství než advokatury. Vaše touha po&nbsp;manželství je&nbsp;ale nízká špekulace, zcela nízká. Chcete dům, chcete peníze, nechcete ženu. Také nemůžete ani tu&nbsp;starou, zvadlou důru chtít, která je&nbsp;k&nbsp;tomu ještě tak hloupá, že&nbsp;nemá ani půl korce horizontu“&nbsp;– korec horizontu, to&nbsp;jsem už&nbsp;od&nbsp;Provazníka slyšel ústně. „Hanba Vám, že&nbsp;se&nbsp;hodláte tak zaprodat, mladý svůj život obětovat sprostému výdělkářství. Ještě jednou a&nbsp;stokrát hanba Vám. Jeden ve&nbsp;jménu mnohých stejně smýšlejících.“</span></p>
          <p class="chunk" data-nb-ref-number="407" data-nb-words="23" data-nb-chars="125"><span class="idea" data-nb-ref-number="413" id="idea413" data-nb-words="23" data-nb-chars="125">No&nbsp;počkej, tobě dám! Na&nbsp;tobě se&nbsp;pomstím místo na&nbsp;nadporučíkovi. Beztoho vjela do&nbsp;mne řvavost, že&nbsp;bych se&nbsp;s&nbsp;celým světem pral.</span></p>
        </section>
        <section>
          <p class="chunk" data-nb-ref-number="408" data-nb-words="67" data-nb-chars="359"><span class="idea" data-nb-ref-number="414" id="idea414" data-nb-words="67" data-nb-chars="359">Nemohu říci, že&nbsp;bych se&nbsp;bál o&nbsp;život. Ani poranění se&nbsp;nebojím; myslím nějak zcela chladně na&nbsp;to. Ale to&nbsp;vím, že&nbsp;strach přijde, a&nbsp;toho <em>strachu</em> se&nbsp;bojím. Nenavykl jsem soubojům&nbsp;– jakživ jsem na&nbsp;žádný ani nepomyslil&nbsp;– strach musí přijít. A&nbsp;budu nervosně rozechvěn&nbsp;– každá čiva se&nbsp;bude chvít&nbsp;– každý sval třást&nbsp;– nebude okamžiku bez zimnice&nbsp;– a&nbsp;strachy budu zívat.</span></p>
          <p class="chunk" data-nb-ref-number="409" data-nb-words="3" data-nb-chars="14"><span class="idea" data-nb-ref-number="415" id="idea415" data-nb-words="3" data-nb-chars="14">To&nbsp;bude děsné!</span></p>
        </section>
        <section>
          <p class="chunk" data-nb-ref-number="410" data-nb-words="44" data-nb-chars="252"><span class="idea" data-nb-ref-number="416" id="idea416" data-nb-words="44" data-nb-chars="252">Bavíme se&nbsp;v&nbsp;zahrádce, ale jak! Vyznání dnes neučiním, nač také! Vezmi svůj šáteček, Otylie, a&nbsp;připrav šarpii<sup id="fnref:23"><a href="#fn:23" class="footnote-ref" role="doc-noteref">23</a></sup>! Budu-li mrtev, je&nbsp;konec; budu-li raněn, Otylka mne bude ošetřovat&nbsp;– myslím si&nbsp;aspoň&nbsp;– a&nbsp;tu se&nbsp;vypřede vyznání samo od&nbsp;sebe. Jako v&nbsp;románech.</span></p>
          <p class="chunk" data-nb-ref-number="411" data-nb-words="87" data-nb-chars="451"><span class="idea" data-nb-ref-number="417" id="idea417" data-nb-words="87" data-nb-chars="451">Ale nutká mne to, abych začal přec nějakou pořádnou rozpravu. Nevím o&nbsp;čem. Konečně se&nbsp;ptám, půjde-li zítra do&nbsp;českého divadla. Co&nbsp;prý se&nbsp;dává? Dává se&nbsp;Tylův Jan Hus; je&nbsp;6.&nbsp;červenec, pamětní den upálení Husa. „Ráda bych šla&nbsp;– ale nepůjdu na&nbsp;‚Husa‘.“&nbsp;– „Proč? Snad ne&nbsp;proto, že&nbsp;byl kacířem?“&nbsp;– „No&nbsp;– ale zítra je&nbsp;pátek&nbsp;– půst&nbsp;– a&nbsp;to přec nejde!“&nbsp;– Hanebný Provazník by&nbsp;v&nbsp;tom viděl „horizont“. Já&nbsp;vidím naivnost&nbsp;– a&nbsp;naivnost má&nbsp;vždy své půvaby&nbsp;– zajisté!</span></p>
          <p class="chunk" data-nb-ref-number="412" data-nb-words="35" data-nb-chars="223"><span class="idea" data-nb-ref-number="418" id="idea418" data-nb-words="35" data-nb-chars="223">Teď přichází Provazník! Jdu mu&nbsp;rychle vstříc a&nbsp;táhnu si&nbsp;ho&nbsp;stranou do&nbsp;besídky. „Vy, hanebný člověče, opovážil jste se&nbsp;mně dnes poslat jeden ze&nbsp;svých anonymních listů, jimiž celé sousedstvo znepokojujete! Zodpovězte se&nbsp;mně!“</span></p>
          <p class="chunk" data-nb-ref-number="413" data-nb-words="13" data-nb-chars="83"><span class="idea" data-nb-ref-number="419" id="idea419" data-nb-words="13" data-nb-chars="83">„Kdopak vám řekl o&nbsp;mých anonymních listech?“ ptá se&nbsp;Provazník, zblednuv jako křída.</span></p>
          <p class="chunk" data-nb-ref-number="414" data-nb-words="4" data-nb-chars="25"><span class="idea" data-nb-ref-number="420" id="idea420" data-nb-words="4" data-nb-chars="25">„Vy sám ondy, hanebníku!“</span></p>
          <p class="chunk" data-nb-ref-number="415" data-nb-words="21" data-nb-chars="112"><span class="idea" data-nb-ref-number="421" id="idea421" data-nb-words="21" data-nb-chars="112">„Já vám to&nbsp;řekl?“ a&nbsp;v&nbsp;obličeji jeho je&nbsp;tak blbé udivení, že&nbsp;se&nbsp;musím obrátit stranou, abych se&nbsp;mimovolně nesmál.</span></p>
          <p class="chunk" data-nb-ref-number="416" data-nb-words="23" data-nb-chars="137"><span class="idea" data-nb-ref-number="422" id="idea422" data-nb-words="23" data-nb-chars="137">„To vám povídám, stane-li se&nbsp;cos podobného ještě jednou, spráskám vás jako štěně!“ a&nbsp;jdu. Naučil jsem se&nbsp;od&nbsp;nadporučíka alespoň něčemu.&nbsp;–</span></p>
          <p class="chunk" data-nb-ref-number="417" data-nb-words="27" data-nb-chars="165"><span class="idea" data-nb-ref-number="423" id="idea423" data-nb-words="27" data-nb-chars="165">Později chtějí hrát šístku. Malíř vyndal ze&nbsp;šuplete karty a&nbsp;skoro zároveň chytl Pepíka za&nbsp;krk. Ukrutné bití. Kde které srdce v&nbsp;kartách bylo, všechna jsou vystřižena.</span></p>
          <p class="chunk" data-nb-ref-number="418" data-nb-words="16" data-nb-chars="84"><span class="idea" data-nb-ref-number="424" id="idea424" data-nb-words="16" data-nb-chars="84">Vyšlo najevo, že&nbsp;Pepík je&nbsp;nalepil na&nbsp;bílý papír a&nbsp;dal co&nbsp;dar lásky Semprově Márince.</span></p>
          <p class="chunk" data-nb-ref-number="419" data-nb-words="9" data-nb-chars="47"><span class="idea" data-nb-ref-number="425" id="idea425" data-nb-words="9" data-nb-chars="47">Nemůžeme hrát a&nbsp;já jsem s&nbsp;tím náramně spokojen.</span></p>
          <p class="chunk" data-nb-ref-number="420" data-nb-words="52" data-nb-chars="266"><span class="idea" data-nb-ref-number="426" id="idea426" data-nb-words="52" data-nb-chars="266">Mluvíme, mluvíme, ale nic kalého. Chodím pak s&nbsp;Otylií mezi záhony. Náhle se&nbsp;ona obrátí ke&nbsp;mně, hledí mně do&nbsp;očí a&nbsp;ptá se, zdali mně něco je? Jsem zaražen, ale pravím, že&nbsp;nic, a&nbsp;nutím se&nbsp;do&nbsp;smíchu. Ona vrtí hlavičkou a&nbsp;opakuje vícekrát, že&nbsp;prý mně přec musí něco být.</span></p>
          <p class="chunk" data-nb-ref-number="421" data-nb-words="11" data-nb-chars="45"><span class="idea" data-nb-ref-number="427" id="idea427" data-nb-words="11" data-nb-chars="45">Má&nbsp;– má&nbsp;sympatii ke&nbsp;mně&nbsp;– je&nbsp;to&nbsp;zcela patrné!</span></p>
        </section>
        <section>
          <p class="chunk" data-nb-ref-number="422" data-nb-words="15" data-nb-chars="86"><span class="idea" data-nb-ref-number="428" id="idea428" data-nb-words="15" data-nb-chars="86">Sedím doma a&nbsp;přemýšlím. Jsem ku&nbsp;podivu klidný, strach ještě nepřišel&nbsp;– však on&nbsp;přijde!</span></p>
          <p class="chunk" data-nb-ref-number="423" data-nb-words="6" data-nb-chars="35"><span class="idea" data-nb-ref-number="429" id="idea429" data-nb-words="6" data-nb-chars="35">Nevěřím snad posud, že&nbsp;souboj bude?</span></p>
          <p class="chunk" data-nb-ref-number="424" data-nb-words="2" data-nb-chars="10"><span class="idea" data-nb-ref-number="430" id="idea430" data-nb-words="2" data-nb-chars="10">Ale zítra!</span></p>
          <hr>
          <p class="chunk" data-nb-ref-number="425" data-nb-words="22" data-nb-chars="116"><span class="idea" data-nb-ref-number="431" id="idea431" data-nb-words="22" data-nb-chars="116">Vida, dnes jsem vstal! Probudil jsem se&nbsp;už&nbsp;před třetí a&nbsp;neválel jsem se&nbsp;a&nbsp;vstal jsem hned. Je&nbsp;mně ukrutně opravdově.</span></p>
          <p class="chunk" data-nb-ref-number="426" data-nb-words="35" data-nb-chars="174"><span class="idea" data-nb-ref-number="432" id="idea432" data-nb-words="35" data-nb-chars="174">S&nbsp;časem ale nevím, co&nbsp;začít. Už&nbsp;jsem byl dnes dvakrát dole v&nbsp;zahrádce a&nbsp;hned zas se&nbsp;vracím do&nbsp;pokoje. Beru vše možné do&nbsp;ruky, ale jen proto, abych to&nbsp;mrzut hned zase položil.</span></p>
          <p class="chunk" data-nb-ref-number="427" data-nb-words="5" data-nb-chars="30"><span class="idea" data-nb-ref-number="433" id="idea433" data-nb-words="5" data-nb-chars="30">Nemohu se&nbsp;poručíka ani dočkat.</span></p>
          <p class="chunk" data-nb-ref-number="428" data-nb-words="15" data-nb-chars="101"><span class="idea" data-nb-ref-number="434" id="idea434" data-nb-words="15" data-nb-chars="101">Mám, nemám už&nbsp;strach? Rozechvěn jsem, zívám, ale připadá mně, jako bych zíval zimničnou nedočkavostí.</span></p>
        </section>
        <section>
          <p class="chunk" data-nb-ref-number="429" data-nb-words="36" data-nb-chars="213"><span class="idea" data-nb-ref-number="435" id="idea435" data-nb-words="36" data-nb-chars="213">Byl zde. Zítra tedy v&nbsp;šest hodin ráno v&nbsp;kasárnách na&nbsp;Hradčanech, v&nbsp;jakéms prý zahradním saloně. Myslím si: „Tedy tě&nbsp;odnesou ze&nbsp;salonu!“ a&nbsp;musím se&nbsp;tomu v&nbsp;duchu smát, jakoby nějakému neslýchanému, nevídanému vtipu.</span></p>
          <p class="chunk" data-nb-ref-number="430" data-nb-words="37" data-nb-chars="212"><span class="idea" data-nb-ref-number="436" id="idea436" data-nb-words="37" data-nb-chars="212">Byl vybraně zdvořilý. Něco i&nbsp;řekl, jako že&nbsp;„by sám byl rád, kdyby se&nbsp;ta&nbsp;nemilá historie nějak urovnala“. Vyhrknul jsem: „Není třeba!“, ale sotva jsem to&nbsp;vyhrkl, byl bych se&nbsp;hned pohlavkoval. Jsem přec jen hlupák!</span></p>
          <p class="chunk" data-nb-ref-number="431" data-nb-words="3" data-nb-chars="8"><span class="idea" data-nb-ref-number="437" id="idea437" data-nb-words="3" data-nb-chars="8">Eh&nbsp;– co!</span></p>
        </section>
        <section>
          <p class="chunk" data-nb-ref-number="432" data-nb-words="29" data-nb-chars="176"><span class="idea" data-nb-ref-number="438" id="idea438" data-nb-words="29" data-nb-chars="176">Jsem návštěvou u&nbsp;přítele Morouska na&nbsp;Smíchově. Za&nbsp;prvé: doma bych to&nbsp;nevydržel. Za&nbsp;druhé: Morousek je&nbsp;výtečný šermíř, prával se&nbsp;jako buldok, může mne honem ještě něčemu naučit.</span></p>
          <p class="chunk" data-nb-ref-number="433" data-nb-words="50" data-nb-chars="281"><span class="idea" data-nb-ref-number="439" id="idea439" data-nb-words="50" data-nb-chars="281">Morousek je&nbsp;nepříjemný člověk. Svěřil jsem se&nbsp;mu&nbsp;a&nbsp;– on&nbsp;se&nbsp;mi&nbsp;směje. Někteří lidé nedovedou o&nbsp;ničem na&nbsp;světě přemýšlet opravdově! Žádám ho, aby mně ledacos ukázal, co&nbsp;by&nbsp;mně prospět mohlo. Tvrdí, že&nbsp;za&nbsp;tak krátkou dobu se&nbsp;nenaučím ničemu. „Oho!“ pravím pohněván.&nbsp;– „No tak uvidíš!“</span></p>
          <p class="chunk" data-nb-ref-number="434" data-nb-words="171" data-nb-chars="926"><span class="idea" data-nb-ref-number="440" id="idea440" data-nb-words="171" data-nb-chars="926">Vzal špadóny<sup id="fnref:24"><a href="#fn:24" class="footnote-ref" role="doc-noteref">24</a></sup>, dal na&nbsp;mne škrabošku a&nbsp;přikrývku a&nbsp;postavil mne. Takhle!&nbsp;– teď takhle!&nbsp;– ne&nbsp;takhle!&nbsp;– pozor na&nbsp;konec špadónu!&nbsp;– tak&nbsp;– a&nbsp;můj špadón leží na&nbsp;zemi. „Musíš zbraň pevněj držet,“ a&nbsp;směje se.&nbsp;– „Když je&nbsp;špadón těžký.“&nbsp;– „Šavle nebude mnohem lehčí&nbsp;– no, znovu!“&nbsp;– Za&nbsp;chvilku jsem zemdlen, jako bych byl kovadlinu jednou rukou zdvihal. Kostnatému, vysokému Morouskovi je&nbsp;arci hej! „Odpočiň si&nbsp;trochu,“ a&nbsp;směje se&nbsp;zas. Pamatuju se, že&nbsp;býval Morousek mnohem příjemnější, než je, a&nbsp;sděluju mu&nbsp;to. „Mluví z&nbsp;tebe tréma,“ míní.&nbsp;– „Oho, já&nbsp;nemám pražádného strachu&nbsp;– na&nbsp;mou čest ne!“&nbsp;– „No tak začněm znovu!“ Za&nbsp;chvilku jsem už&nbsp;ale zase zemdlen. „Nesmíme to&nbsp;přehnat,“ míní Morousek, „nemohl bys zítra ráno ani rukou hnout. Zůstaneš u&nbsp;mne na&nbsp;oběd a&nbsp;na svačinu, a&nbsp;budem se&nbsp;občas ještě cvičit, ale zcela málo.“ Byl bych beztoho neodešel. Jeho žena se&nbsp;na&nbsp;nás dívá, myslí, že&nbsp;si&nbsp;hrajeme, a&nbsp;směje se. U&nbsp;těch lidí je&nbsp;smích za&nbsp;grešli!</span></p>
          <p class="chunk" data-nb-ref-number="435" data-nb-words="34" data-nb-chars="206"><span class="idea" data-nb-ref-number="441" id="idea441" data-nb-words="34" data-nb-chars="206">Krátce před obědem se&nbsp;mne Morousek ptá, je-li Rubacký dobrý šermíř. Nevím. „Není nic platno, musíš se&nbsp;naučit rychlému, překvapujícímu útoku&nbsp;– buď, anebo!“ Strká mne zas do&nbsp;přikrývky, lezu do&nbsp;ní&nbsp;jaksi nerad.</span></p>
          <p class="chunk" data-nb-ref-number="436" data-nb-words="30" data-nb-chars="170"><span class="idea" data-nb-ref-number="442" id="idea442" data-nb-words="30" data-nb-chars="170">Krásná věc, ten rychlý, překvapující útok! Nemohu jej svést, pořád je&nbsp;útok málo rychlý a&nbsp;pranic prý nepřekvapuje. Mohu já&nbsp;za&nbsp;to? „K&nbsp;obědu!“ volá Morousková a&nbsp;já jsem rád.</span></p>
          <p class="chunk" data-nb-ref-number="437" data-nb-words="38" data-nb-chars="222"><span class="idea" data-nb-ref-number="443" id="idea443" data-nb-words="38" data-nb-chars="222">Ale sotva že&nbsp;lžíci držím. A&nbsp;ruka se&nbsp;třese a&nbsp;rozlívám polívku. Morousek se&nbsp;směje. Počkej jen, až&nbsp;budeš zítra stát nad rozsekaným přítelem! Skoro si&nbsp;přeju, abych byl hodně rozsekán, tak rozsekán, že&nbsp;by&nbsp;Morousek plakat musel!</span></p>
          <p class="chunk" data-nb-ref-number="438" data-nb-words="59" data-nb-chars="327"><span class="idea" data-nb-ref-number="444" id="idea444" data-nb-words="59" data-nb-chars="327">Ještě mne za&nbsp;odpůldne dvakrát donutil k&nbsp;šermu. Sekám do&nbsp;vzduchu a&nbsp;do Morouska jako šílený, pak se&nbsp;převalím v&nbsp;škrabošce a&nbsp;pokrývce na&nbsp;zem a&nbsp;nechci ani vstát. „Jen vstaň, teď se&nbsp;natřeš kořalkou!“ Natřu se&nbsp;kořalkou a&nbsp;smrdím tak, že&nbsp;Morousková sebere své vyšívání a&nbsp;jde si&nbsp;sednout na&nbsp;druhý konec zahrady. Utekl bych sám před sebou!</span></p>
          <p class="chunk" data-nb-ref-number="439" data-nb-words="16" data-nb-chars="95"><span class="idea" data-nb-ref-number="445" id="idea445" data-nb-words="16" data-nb-chars="95">Jdu pozdě navečer domů. Strašná bolest v&nbsp;loktech a&nbsp;v&nbsp;kolenou. Cožpak jsem šermoval také nohama?</span></p>
        </section>
        <section>
          <p class="chunk" data-nb-ref-number="440" data-nb-words="5" data-nb-chars="31"><span class="idea" data-nb-ref-number="446" id="idea446" data-nb-words="5" data-nb-chars="31">Nalézám doma lístek. Od&nbsp;Otylie!</span></p>
          <p class="chunk" data-nb-ref-number="441" data-nb-words="41" data-nb-chars="232"><span class="idea" data-nb-ref-number="447" id="idea447" data-nb-words="41" data-nb-chars="232">„Ctěný pane doktore!&nbsp;– Musím, musím dnes ještě s&nbsp;Vámi mluvit. Sejděte v&nbsp;noci, prosím hned po&nbsp;svém návratu, do&nbsp;zahrádky. Jakmile zahvízdáte Traviatu, jsem u&nbsp;Vás. Odpusťte, že&nbsp;tak škrabu, já&nbsp;to&nbsp;dělám z&nbsp;pouhé sympatie k&nbsp;Vám.&nbsp;– Otylie.“</span></p>
          <p class="chunk" data-nb-ref-number="442" data-nb-words="7" data-nb-chars="40"><span class="idea" data-nb-ref-number="448" id="idea448" data-nb-words="7" data-nb-chars="40">Už&nbsp;konduktérka mluvila!&nbsp;– To&nbsp;bude scéna!</span></p>
          <p class="chunk" data-nb-ref-number="443" data-nb-words="17" data-nb-chars="93"><span class="idea" data-nb-ref-number="449" id="idea449" data-nb-words="17" data-nb-chars="93">Šel jsem do&nbsp;zahrádky. Měsíc svítí a&nbsp;vidím dobře přes dvůr do&nbsp;chodby prvního patra. Nikdo tam.</span></p>
          <p class="chunk" data-nb-ref-number="444" data-nb-words="74" data-nb-chars="389"><span class="idea" data-nb-ref-number="450" id="idea450" data-nb-words="74" data-nb-chars="389">Přecházím.&nbsp;– Teď je&nbsp;tam někdo! Bílá postava. Vystoupím na&nbsp;oka­mžik do&nbsp;měsíčního světla, ustoupím zas do&nbsp;stínu&nbsp;– tedy z&nbsp;Traviaty!&nbsp;– Pánbůh ví, co&nbsp;to&nbsp;je&nbsp;– hvízdám ten škvár po&nbsp;celý den&nbsp;– a&nbsp;teď&nbsp;–! Kdyby mne někdo zabil&nbsp;– já&nbsp;si&nbsp;nevzpomenu!&nbsp;– Vždyť mne ale přec viděla? A&nbsp;hvízdat mohu také, co&nbsp;chci, ne? Ale nic jiného mně nenapadá, než „Pepíku, Pepíku, copak dělá Káča?“ Hvízdám tedy „Pepíku“.</span></p>
          <p class="chunk" data-nb-ref-number="445" data-nb-words="33" data-nb-chars="188"><span class="idea" data-nb-ref-number="451" id="idea451" data-nb-words="33" data-nb-chars="188">„Pan doktor v&nbsp;zahrádce, a&nbsp;tak pozdě,“ zní to&nbsp;pojednou z&nbsp;malířova okna. Malíř, kozel ví&nbsp;jak vysvlečen, je&nbsp;vyložen z&nbsp;okna. „Krásná noc, co? Nemám také pražádné chuti do&nbsp;spaní. Povídejme si.“</span></p>
          <p class="chunk" data-nb-ref-number="446" data-nb-words="30" data-nb-chars="152"><span class="idea" data-nb-ref-number="452" id="idea452" data-nb-words="30" data-nb-chars="152">Postava z&nbsp;chodby zmizela. „Eh vždyť já&nbsp;už&nbsp;jdu taky domů!“ volám naschvál hodně hlasitě. To&nbsp;tak, bavit se&nbsp;zde s&nbsp;malířem. A&nbsp;on chlap by&nbsp;se&nbsp;nehnul do&nbsp;rána!</span></p>
          <p class="chunk" data-nb-ref-number="447" data-nb-words="32" data-nb-chars="183"><span class="idea" data-nb-ref-number="453" id="idea453" data-nb-words="32" data-nb-chars="183">Jdu, hlasitě si&nbsp;hvízdaje&nbsp;– vida, teď mně Traviata napadla&nbsp;–, pomalu dvorem. Zastavuju se, hledím sem tam&nbsp;– na&nbsp;schodech nikdo, na&nbsp;chodbě nikdo&nbsp;– rozhněvala se&nbsp;Otylie pro mého „Pepíka“?</span></p>
          <p class="chunk" data-nb-ref-number="448" data-nb-words="13" data-nb-chars="63"><span class="idea" data-nb-ref-number="454" id="idea454" data-nb-words="13" data-nb-chars="63">Snad je&nbsp;líp, když dnes spolu nemluvíme. Baže je&nbsp;líp!&nbsp;– A&nbsp;zítra?</span></p>
        </section>
        <section>
          <p class="chunk" data-nb-ref-number="449" data-nb-words="20" data-nb-chars="109"><span class="idea" data-nb-ref-number="455" id="idea455" data-nb-words="20" data-nb-chars="109">Malíř leží v&nbsp;okně. Rád bych se&nbsp;podíval k&nbsp;chodbě, ale zpozoroval by&nbsp;mne a&nbsp;začal rozmluvu. Zatáhl jsem záclony.</span></p>
          <p class="chunk" data-nb-ref-number="450" data-nb-words="19" data-nb-chars="124"><span class="idea" data-nb-ref-number="456" id="idea456" data-nb-words="19" data-nb-chars="124">Poslední vůle!&nbsp;– Není nic platno, pořádek musím učinit.&nbsp;– Jen krátký, jasný, několikařádkový, všechno jmění sestře, a&nbsp;basta!</span></p>
        </section>
        <section>
          <p class="chunk" data-nb-ref-number="451" data-nb-words="20" data-nb-chars="96"><span class="idea" data-nb-ref-number="457" id="idea457" data-nb-words="20" data-nb-chars="96">Tak, a&nbsp;teď zkusím spát. Jsem klidný, až&nbsp;nápadně&nbsp;– ale zítra se&nbsp;budu třást jako osika, já&nbsp;to&nbsp;vím!</span></p>
          <p class="chunk" data-nb-ref-number="452" data-nb-words="3" data-nb-chars="23"><span class="idea" data-nb-ref-number="458" id="idea458" data-nb-words="3" data-nb-chars="23">Ještě budíček narovnat!</span></p>
          <p class="chunk" data-nb-ref-number="453" data-nb-words="8" data-nb-chars="35"><span class="idea" data-nb-ref-number="459" id="idea459" data-nb-words="8" data-nb-chars="35">Malíř leží v&nbsp;okně&nbsp;– lež si, mazale!</span></p>
          <hr>
          <p class="chunk" data-nb-ref-number="454" data-nb-words="39" data-nb-chars="193"><span class="idea" data-nb-ref-number="460" id="idea460" data-nb-words="39" data-nb-chars="193">Sotva jsem dvě hodiny spal, a&nbsp;přec jsem vyspalý. Je&nbsp;šero&nbsp;– v&nbsp;červenci je&nbsp;už&nbsp;o&nbsp;třetí hodině den&nbsp;– a&nbsp;ranní chlad mne mrazí.&nbsp;– Ukrutně zívám!&nbsp;– Trochu se&nbsp;chvěju, je&nbsp;pravda, ale netřesu se&nbsp;vlastně.</span></p>
          <p class="chunk" data-nb-ref-number="455" data-nb-words="38" data-nb-chars="195"><span class="idea" data-nb-ref-number="461" id="idea461" data-nb-words="38" data-nb-chars="195">Nevím, co&nbsp;s&nbsp;časem. Dolů do&nbsp;zahrádky nechci jít. Na&nbsp;ulici? Při zimnici své bych se&nbsp;dal do&nbsp;běhu a&nbsp;unavil bych se. Beztoho mne ruce od&nbsp;včerejška bolí. Snad se&nbsp;probírat v&nbsp;papírech a&nbsp;rovnat je&nbsp;trochu?</span></p>
        </section>
        <section>
          <p class="chunk" data-nb-ref-number="456" data-nb-words="21" data-nb-chars="114"><span class="idea" data-nb-ref-number="462" id="idea462" data-nb-words="21" data-nb-chars="114">Půl šesté&nbsp;– tak jsem se&nbsp;zabral. Rozhlížím se&nbsp;po&nbsp;pokoji, jako bych byl něco zapomněl. Copak jsem mohl zapomenout!&nbsp;–</span></p>
          <p class="chunk" data-nb-ref-number="457" data-nb-words="2" data-nb-chars="12"><span class="idea" data-nb-ref-number="463" id="idea463" data-nb-words="2" data-nb-chars="12">Tedy sbohem!</span></p>
        </section>
        <section>
          <p class="chunk" data-nb-ref-number="458" data-nb-words="49" data-nb-chars="271"><span class="idea" data-nb-ref-number="464" id="idea464" data-nb-words="49" data-nb-chars="271">Vylítl jsem přes schody do&nbsp;dvora, dvorem do&nbsp;kasárního průjezdu, vraty ven&nbsp;– poskočil jsem si&nbsp;– je&nbsp;mně jako do&nbsp;radostného pláče, a&nbsp;vskutku oči zavlhly&nbsp;– zrovna jako bych byl z&nbsp;tmavého sklepení vyšel náhle do&nbsp;slunečního jasu! Škubnu sebou vpravo, vlevo&nbsp;– nevím, kam chci.&nbsp;–</span></p>
          <p class="chunk" data-nb-ref-number="459" data-nb-words="3" data-nb-chars="18"><span class="idea" data-nb-ref-number="465" id="idea465" data-nb-words="3" data-nb-chars="18">„Krumlovský&nbsp;– no?“</span></p>
          <p class="chunk" data-nb-ref-number="460" data-nb-words="47" data-nb-chars="266"><span class="idea" data-nb-ref-number="466" id="idea466" data-nb-words="47" data-nb-chars="266">Morousek! Nebohý Morousek! Padnul jsem mu&nbsp;kolem krku, několik slz mně vyhrklo přes tvář. Ale nemohu mluvit. „No&nbsp;– budeš se&nbsp;bít?“&nbsp;– „Už je&nbsp;po&nbsp;všem!“– „Zaplať pánbůh! Ale pusť mne, rozmačkáš mi&nbsp;ruku.“ Pozoruju, že&nbsp;držím jeho ruku jako v&nbsp;šroubu&nbsp;– ještě jedno stisknutí!</span></p>
          <p class="chunk" data-nb-ref-number="461" data-nb-words="36" data-nb-chars="194"><span class="idea" data-nb-ref-number="467" id="idea467" data-nb-words="36" data-nb-chars="194">„Vlezme zde do&nbsp;drožky&nbsp;– najal jsem ji. Už&nbsp;jsi snídal?“&nbsp;– „Snídal?&nbsp;– Ne, nesnídal.“&nbsp;– „Tedy zajedem do&nbsp;vinárny.“– „Ano&nbsp;– ne! Napřed domů, pak do&nbsp;vinárny.“ Otylie musí zvědít, že&nbsp;jsem vyšel zdráv.</span></p>
          <p class="chunk" data-nb-ref-number="462" data-nb-words="38" data-nb-chars="214"><span class="idea" data-nb-ref-number="468" id="idea468" data-nb-words="38" data-nb-chars="214">Vstoupíme do&nbsp;vozu. Žvatlám jako malé dítě a&nbsp;pořád se&nbsp;směju. Pánbůh ví, co&nbsp;všechno žvatlám! A&nbsp;ani nepozoruju, že&nbsp;jsme už&nbsp;před domem. Tančím přes schody, mluvím až&nbsp;neslušně hlasitě, aby mne bylo po&nbsp;celém domě slyšet.</span></p>
          <p class="chunk" data-nb-ref-number="463" data-nb-words="15" data-nb-chars="88"><span class="idea" data-nb-ref-number="469" id="idea469" data-nb-words="15" data-nb-chars="88">Konduktérka utekla před námi z&nbsp;kuchyně do&nbsp;pokoje. Divíš se! Počkej, ty&nbsp;se&nbsp;teprv podivíš!</span></p>
          <p class="chunk" data-nb-ref-number="464" data-nb-words="24" data-nb-chars="147"><span class="idea" data-nb-ref-number="470" id="idea470" data-nb-words="24" data-nb-chars="147">Domov mne přivádí k&nbsp;sobě. „Ale zdalipak víš, žes mně vlastně nepověděl posud pranic?“ praví Morousek, zapaluje si&nbsp;doutník a&nbsp;natahuje se&nbsp;na&nbsp;pohovku.</span></p>
          <p class="chunk" data-nb-ref-number="465" data-nb-words="14" data-nb-chars="88"><span class="idea" data-nb-ref-number="471" id="idea471" data-nb-words="14" data-nb-chars="88">Ano, je&nbsp;pravda, já&nbsp;nepověděl posud vlastně pranic. Musím se&nbsp;sebrat trochu do&nbsp;chladnosti.</span></p>
        </section>
        <section>
          <p class="chunk" data-nb-ref-number="466" data-nb-words="106" data-nb-chars="629"><span class="idea" data-nb-ref-number="472" id="idea472" data-nb-words="106" data-nb-chars="629">Čekali na&nbsp;mne dva už&nbsp;u&nbsp;vchodu do&nbsp;kasáren. Vedli mne přes dvůr, dolů přes schody a&nbsp;do zahradního salonu. Zde čekal nadporučík a&nbsp;lékař. Druhý z&nbsp;obou důstojníků, kteří mne od&nbsp;vrat byli sprovázeli, představil se&nbsp;mně co&nbsp;můj sekundant. Pravil mně, že&nbsp;je&nbsp;vše v&nbsp;nejspravedlivějším pořádku a&nbsp;zbraně navlas stejné. Myslím, že&nbsp;jsem se&nbsp;uklonil. Tu&nbsp;přistoupil ke&nbsp;mně známý mně poručík, sekundant nadporučíkův, a&nbsp;pravil: „Pánové nemají, pokud vím, žádné zvlášť osobní trpkosti proti sobě&nbsp;– souboj se&nbsp;stane&nbsp;– ale navrhuju: jen do&nbsp;první krve. Chcete tak, pane?“&nbsp;– „Dobře,“ pravím. „Dobře,“ praví nadporučík a&nbsp;svlíká svrchní šat. Svlíkám se&nbsp;také.</span></p>
          <p class="chunk" data-nb-ref-number="467" data-nb-words="147" data-nb-chars="821"><span class="idea" data-nb-ref-number="473" id="idea473" data-nb-words="147" data-nb-chars="821">Dali mně šavli, postavili jsme se&nbsp;a&nbsp;křižovali zbraň, jaks mi&nbsp;to&nbsp;včera ukázal. A&nbsp;tu to&nbsp;do&nbsp;mne vjelo. „Rychlý&nbsp;– překvapující útok“&nbsp;– v&nbsp;hlavě mně zahučel vodopád, před očima se&nbsp;mně dělaly mžitky&nbsp;– vtom vzkřikli oba sekundanti „Dost!“ a&nbsp;vskočili se&nbsp;šavlemi mezi nás. Mimovolně jsem ustoupl o&nbsp;krok nazpět a&nbsp;vidím, že&nbsp;se&nbsp;soupeři mému řine z&nbsp;tváře krev. Mně se&nbsp;zdá, že&nbsp;jsem salutoval šavlí jako důstojník&nbsp;– ano, salutoval jsem a&nbsp;odevzdal jsem ji&nbsp;s&nbsp;poklonou svému sekundantovi. Vážně jsem se&nbsp;zas oblíkal a&nbsp;slyším mezitím, jak lékař praví: „Jen lehýnké poranění!“ A&nbsp;pak jsem se&nbsp;poroučel. Při odchodu slyšel jsem ještě za&nbsp;sebou: „Po čertech divoký chlap!“&nbsp;– Poslouchej, já&nbsp;bych se&nbsp;teď pral s&nbsp;celým světem! A&nbsp;nic, pranic se&nbsp;neprozradí! Lehýnké poranění&nbsp;– čestné slovo&nbsp;– nikdo ani nemukne. A&nbsp;to mám tobě co&nbsp;děkovat, příteli miloučký!</span></p>
          <p class="chunk" data-nb-ref-number="468" data-nb-words="23" data-nb-chars="138"><span class="idea" data-nb-ref-number="474" id="idea474" data-nb-words="23" data-nb-chars="138">Morousek se&nbsp;směje. „No&nbsp;– buď není dobrým šermířem, nebo jsi ho&nbsp;náhodou skutečně překvapil. Ostatně, dost statně jsi se&nbsp;mě&nbsp;napoprvé držel!“</span></p>
          <p class="chunk" data-nb-ref-number="469" data-nb-words="26" data-nb-chars="143"><span class="idea" data-nb-ref-number="475" id="idea475" data-nb-words="26" data-nb-chars="143">Cítím se&nbsp;jaksi hrdinou. Přecházím pádnými kroky sem tam a&nbsp;teď se&nbsp;stavím před zrcadlo. Dívám se&nbsp;na&nbsp;sebe, chci se&nbsp;pousmát, ale úsměv vypadá blbě.</span></p>
          <p class="chunk" data-nb-ref-number="470" data-nb-words="25" data-nb-chars="145"><span class="idea" data-nb-ref-number="476" id="idea476" data-nb-words="25" data-nb-chars="145">Morousek vstává. „Ale už&nbsp;mám velký hlad, teď pojďme do&nbsp;vinárny!“ Ku&nbsp;podivu, já&nbsp;ještě nemám hladu! „Tys také ještě nesnídal?“ ptám se.&nbsp;– „Kdypak?“</span></p>
          <p class="chunk" data-nb-ref-number="471" data-nb-words="29" data-nb-chars="170"><span class="idea" data-nb-ref-number="477" id="idea477" data-nb-words="29" data-nb-chars="170">Teď mně teprv napadá, jak ušlechtilou starostlivost dokázal Morousek. „Kde jsi dostal tak časně drožku?“&nbsp;– „Objednal jsem si&nbsp;ji&nbsp;hned včera v&nbsp;poledne, když jsi byl u&nbsp;mne.“</span></p>
          <p class="chunk" data-nb-ref-number="472" data-nb-words="20" data-nb-chars="110"><span class="idea" data-nb-ref-number="478" id="idea478" data-nb-words="20" data-nb-chars="110">„Zlatý, zlaťounký Morousku!“ a&nbsp;už mu&nbsp;visím na&nbsp;krku. Měl co&nbsp;dělat, aby mne setřásl. Já&nbsp;mám někdy ukrutnou sílu.</span></p>
        </section>
        <section>
          <p class="chunk" data-nb-ref-number="473" data-nb-words="31" data-nb-chars="177"><span class="idea" data-nb-ref-number="479" id="idea479" data-nb-words="31" data-nb-chars="177">Maličká vinárna. A&nbsp;dva známí zde: krejčí Sempr, hostinský. Podávám jim ruku. „Cože&nbsp;– náš pan hostinský zachází také jinam?“&nbsp;– „I&nbsp;už jsem nebyl alespoň deset let nikde, až&nbsp;dnes!“</span></p>
          <p class="chunk" data-nb-ref-number="474" data-nb-words="91" data-nb-chars="537"><span class="idea" data-nb-ref-number="480" id="idea480" data-nb-words="91" data-nb-chars="537">My&nbsp;usedli k&nbsp;jinému stolku. Jíme, popíjíme, a&nbsp;Morousek mně šeptem dokazuje, že&nbsp;se&nbsp;musím vystěhovat, a&nbsp;sice hned. S&nbsp;konduktérkou prý by&nbsp;to&nbsp;nedělalo žádnou dobrotu, v&nbsp;studiích prý bych byl také znepokojován a&nbsp;času přec nemám nazbyt. Má&nbsp;úplně pravdu. Kam prý bych se&nbsp;nejraděj stěhoval? Nejraději zas zpátky do&nbsp;dřívějšího bytu. „Dobrá, zajedem tam hned odtud drožkou, snad lze jej dostat.“ Morousek je&nbsp;výtečný přítel! Vůbec muž naskrze znamenitý, mám ho&nbsp;ukrutně rád&nbsp;– ani se&nbsp;nepamatuju, že&nbsp;by&nbsp;mně byl býval kdykoli a&nbsp;jen dost málo nepříjemný.</span></p>
          <p class="chunk" data-nb-ref-number="475" data-nb-words="92" data-nb-chars="550"><span class="idea" data-nb-ref-number="481" id="idea481" data-nb-words="92" data-nb-chars="550">Hostinský se&nbsp;patrně dostává do&nbsp;ohně, mluví vždy hlasitěji. Domlouvá Semprovi, aby se&nbsp;neženil, ne&nbsp;a&nbsp;ne! Klikeše pomlouvá jako strůjce všeho zlého na&nbsp;světě. O&nbsp;ženských mluví s&nbsp;opovržením. Teď si&nbsp;vyšel Sempr pro doutníky a&nbsp;interpeluju hostinského. „Ale poslouchejte, pane hostinský, pročpak zrazujete Semprovi?“&nbsp;– „Copak nejsem hostinský? Mám svých stálých několik hostů a&nbsp;musím si&nbsp;je&nbsp;udržet!“&nbsp;– „Ale on&nbsp;by&nbsp;přec potřeboval dobrou hospodyni a&nbsp;pro dceru potřebuje matku.“&nbsp;– „Ne&nbsp;– dobrý host!&nbsp;– on&nbsp;u&nbsp;mne obědvá, on&nbsp;dobře večeří, pije svých&nbsp;–“ Sempr je&nbsp;zde.</span></p>
        </section>
        <section>
          <p class="chunk" data-nb-ref-number="476" data-nb-words="58" data-nb-chars="326"><span class="idea" data-nb-ref-number="482" id="idea482" data-nb-words="58" data-nb-chars="326">Byt prázdný, a&nbsp;dali mně jej rádi. Hned pozejtří, v&nbsp;pondělí se&nbsp;přestěhuju. Co&nbsp;tomu as&nbsp;Otylie řekne?&nbsp;– Myslím, že&nbsp;vše nahlídne, vždyť s&nbsp;ní promluvím&nbsp;– výklad a&nbsp;vyznání zároveň! Ostatně mohu přicházet ob&nbsp;den, nebo třeba každý den. Je&nbsp;pravda&nbsp;– zvěst o&nbsp;souboji se&nbsp;přece trochu rozšíří, <em>obdivovali</em> by&nbsp;mne, ale&nbsp;– existence předchází.</span></p>
          <p class="chunk" data-nb-ref-number="477" data-nb-words="32" data-nb-chars="177"><span class="idea" data-nb-ref-number="483" id="idea483" data-nb-words="32" data-nb-chars="177">Morousek mne zavezl k&nbsp;sobě na&nbsp;oběd. Bavíme se&nbsp;při jídle o&nbsp;mém souboji. Morousek je&nbsp;v&nbsp;růžovém rozmaru, ale myslím, že&nbsp;mne dělá směšným. To&nbsp;je, mírně řečeno, nerozumné a&nbsp;zbytečné.</span></p>
        </section>
        <section>
          <p class="chunk" data-nb-ref-number="478" data-nb-words="10" data-nb-chars="50"><span class="idea" data-nb-ref-number="484" id="idea484" data-nb-words="10" data-nb-chars="50">K&nbsp;večeru jsem si&nbsp;pospíšil domů a&nbsp;hned do&nbsp;zahrádky.</span></p>
          <p class="chunk" data-nb-ref-number="479" data-nb-words="17" data-nb-chars="98"><span class="idea" data-nb-ref-number="485" id="idea485" data-nb-words="17" data-nb-chars="98">Otylie se&nbsp;skutečně hněvá! Neodpovídá mně, vyhýbá se.&nbsp;– Myslil bych, že&nbsp;by&nbsp;měla mít vlastně radost.</span></p>
          <p class="chunk" data-nb-ref-number="480" data-nb-words="5" data-nb-chars="39"><span class="idea" data-nb-ref-number="486" id="idea486" data-nb-words="5" data-nb-chars="39">Ženské vrtochy nejsou vždycky příjemny!</span></p>
        </section>
        <section>
          <p class="chunk" data-nb-ref-number="481" data-nb-words="38" data-nb-chars="207"><span class="idea" data-nb-ref-number="487" id="idea487" data-nb-words="38" data-nb-chars="207">Byl jsem navečer v&nbsp;bývalém svém hostinci na&nbsp;Starém Městě. Výborná zábava! Sršel jsem vtipem, abych tak řekl. Divili se&nbsp;mému rozmaru a&nbsp;jak prý dobře vypadám. Ano&nbsp;– a&nbsp;před necelým dnem mohl jsem být na&nbsp;márách!</span></p>
          <p class="chunk" data-nb-ref-number="482" data-nb-words="7" data-nb-chars="36"><span class="idea" data-nb-ref-number="488" id="idea488" data-nb-words="7" data-nb-chars="36">Dnes, doufám, bude se&nbsp;to&nbsp;dobře spát!</span></p>
          <hr>
          <p class="chunk" data-nb-ref-number="483" data-nb-words="34" data-nb-chars="195"><span class="idea" data-nb-ref-number="489" id="idea489" data-nb-words="34" data-nb-chars="195">Vzbudil jsem se&nbsp;velmi časně&nbsp;– reminiscence po&nbsp;včerejšku! Ale bylo mně volno, tak volno jako novorozeněti ve&nbsp;vlažné lázni, a&nbsp;protáhl jsem tělíčko a&nbsp;natáhl ručičky a&nbsp;hajal blaženě dál až&nbsp;do&nbsp;devíti.</span></p>
        </section>
        <section>
          <p class="chunk" data-nb-ref-number="484" data-nb-words="16" data-nb-chars="75"><span class="idea" data-nb-ref-number="490" id="idea490" data-nb-words="16" data-nb-chars="75">A&nbsp;doktor Jensen je&nbsp;zde. Le&nbsp;pourquoi?<sup id="fnref:25"><a href="#fn:25" class="footnote-ref" role="doc-noteref">25</a></sup>&nbsp;– No&nbsp;ty&nbsp;se&nbsp;podivíš, a&nbsp;to ještě dnes!</span></p>
          <p class="chunk" data-nb-ref-number="485" data-nb-words="52" data-nb-chars="269"><span class="idea" data-nb-ref-number="491" id="idea491" data-nb-words="52" data-nb-chars="269">Tiskne mně nápadně vřele ruku, zapaluje si&nbsp;několikrát doutník. Že&nbsp;prý mně musí přec říci, proč vlastně sem chodí, aby mně to&nbsp;nebylo nápadno&nbsp;– a&nbsp;jde zas ke&nbsp;stolku pro sirky. Mně říci, proč sem chodí? On&nbsp;myslí, že&nbsp;to&nbsp;nevím! A&nbsp;už zas stojí u&nbsp;zrcadla&nbsp;– pravá mužská koketa!</span></p>
          <p class="chunk" data-nb-ref-number="486" data-nb-words="132" data-nb-chars="720"><span class="idea" data-nb-ref-number="492" id="idea492" data-nb-words="132" data-nb-chars="720">„Tady naproti vám,“ začíná, „bydlí v&nbsp;druhém patře Provazník&nbsp;– vždyť jste již sám o&nbsp;něm vícekráte mluvil! Před desíti a&nbsp;před osmi lety byl u&nbsp;nás v&nbsp;ústavě. Od&nbsp;té&nbsp;doby ho&nbsp;na&nbsp;žádost jeho bohatých příbuzných občas pozoruju, teď mne zase požádali. Byl jsem tomu nesmírně povděčen, že&nbsp;vy&nbsp;zde bydlíte a&nbsp;právě v&nbsp;tomto bytu; musímť vše činit co&nbsp;možná nenápadně. Zná mne, vyhýbá se&nbsp;mně, ani jednou nesešel do&nbsp;zahrádky, když jsem tam byl ve&nbsp;vaší společnosti, ačkoli jste řekl, že&nbsp;je&nbsp;tam takto každý den. Pozoruje mne úzkostlivě, také teď se&nbsp;dívá na&nbsp;mne; vidím ho&nbsp;zcela dobře zde ve&nbsp;vašem zrcadle&nbsp;– stojí za&nbsp;oponou, jen hlavu trochu vystrkuje. Ale myslím dle všeho, co&nbsp;jsem viděl a&nbsp;slyšel, že&nbsp;není právě třeba bát se&nbsp;nového výbuchu.“</span></p>
          <p class="chunk" data-nb-ref-number="487" data-nb-words="10" data-nb-chars="47"><span class="idea" data-nb-ref-number="493" id="idea493" data-nb-words="10" data-nb-chars="47">Otevřel jsem ústa a&nbsp;vyvalil oči. Jak?&nbsp;– Jen to?</span></p>
          <p class="chunk" data-nb-ref-number="488" data-nb-words="12" data-nb-chars="71"><span class="idea" data-nb-ref-number="494" id="idea494" data-nb-words="12" data-nb-chars="71">Cítím jakés ulehčení, je&nbsp;pravda. Ale&nbsp;– zároveň také něco jako zklamání.</span></p>
        </section>
        <section>
          <p class="chunk" data-nb-ref-number="489" data-nb-words="30" data-nb-chars="135"><span class="idea" data-nb-ref-number="495" id="idea495" data-nb-words="30" data-nb-chars="135">Doktor odešel. Je&nbsp;mně, jako bych měl za&nbsp;ním volat: „Vidíte&nbsp;– kdybyste byl snad tento&nbsp;– já&nbsp;– totiž co&nbsp;se&nbsp;mne týče&nbsp;– já&nbsp;bych vám nebyl&nbsp;–“</span></p>
          <p class="chunk" data-nb-ref-number="490" data-nb-words="12" data-nb-chars="79"><span class="idea" data-nb-ref-number="496" id="idea496" data-nb-words="12" data-nb-chars="79">Vskutku mně pojednou připadá, jako bych byl nikdy ani na&nbsp;soupeřství nepomýšlel.</span></p>
          <p class="chunk" data-nb-ref-number="491" data-nb-words="12" data-nb-chars="52"><span class="idea" data-nb-ref-number="497" id="idea497" data-nb-words="12" data-nb-chars="52">Ba&nbsp;je&nbsp;mně jako&nbsp;– ach, mužský je&nbsp;přec jen divný tvor!</span></p>
        </section>
        <section>
          <p class="chunk" data-nb-ref-number="492" data-nb-words="30" data-nb-chars="179"><span class="idea" data-nb-ref-number="498" id="idea498" data-nb-words="30" data-nb-chars="179">Konduktérce jsem teď krátce a&nbsp;suše sdělil, že&nbsp;do&nbsp;zítřka do&nbsp;večera jsem vystěhován. Vyslechla mne se&nbsp;sklopenýma očima a&nbsp;nehlesla. Klopí teď stále přede mnou oči. Tebe jsem zkrotil!</span></p>
          <p class="chunk" data-nb-ref-number="493" data-nb-words="29" data-nb-chars="142"><span class="idea" data-nb-ref-number="499" id="idea499" data-nb-words="29" data-nb-chars="142">Ale ku&nbsp;podivu&nbsp;– konduktéra jsem po&nbsp;celý pobyt svůj ani nespatřil! Vždycky se&nbsp;to&nbsp;tak nějak&nbsp;– ale je&nbsp;také dobře, myslím, že&nbsp;by&nbsp;mně ho&nbsp;bylo líto.</span></p>
        </section>
        <section>
          <p class="chunk" data-nb-ref-number="494" data-nb-words="48" data-nb-chars="277"><span class="idea" data-nb-ref-number="500" id="idea500" data-nb-words="48" data-nb-chars="277">Otylie se&nbsp;hněvá dál; mně je, upřímně řečeno, hněv její skoro lho­stejný. Cítím jen tak jakoby lehýnkou urážku. Sdělil jsem všem v&nbsp;zahrádce, že&nbsp;se&nbsp;stěhuju, ona byla přitom zcela chladna, vskutku chladna, jako bych jí&nbsp;sdělil, že&nbsp;padla vařečka na&nbsp;zem.&nbsp;– Ženská je&nbsp;také divný tvor!</span></p>
          <p class="chunk" data-nb-ref-number="495" data-nb-words="9" data-nb-chars="48"><span class="idea" data-nb-ref-number="501" id="idea501" data-nb-words="9" data-nb-chars="48">Zaplať pánbůh, že&nbsp;jsem se&nbsp;jí&nbsp;nevyznal z&nbsp;„lásky“.</span></p>
        </section>
        <section>
          <p class="chunk" data-nb-ref-number="496" data-nb-words="37" data-nb-chars="211"><span class="idea" data-nb-ref-number="502" id="idea502" data-nb-words="37" data-nb-chars="211">Byl jsem v&nbsp;staroměstském svém hostinci. Mezi těmi lidmi člověk zrovna osvěží a&nbsp;je pak zase schopnější duševní práce. Jen zas do&nbsp;práce, do&nbsp;práce!&nbsp;– po&nbsp;advokátní zkoušce jsem všech zkoušek prost už&nbsp;pro celý život!</span></p>
          <hr>
          <p class="chunk" data-nb-ref-number="497" data-nb-words="4" data-nb-chars="23"><span class="idea" data-nb-ref-number="503" id="idea503" data-nb-words="4" data-nb-chars="23">Jsem v&nbsp;plném stěhování.</span></p>
        </section>
        <section>
          <p class="chunk" data-nb-ref-number="498" data-nb-words="34" data-nb-chars="179"><span class="idea" data-nb-ref-number="504" id="idea504" data-nb-words="34" data-nb-chars="179">U&nbsp;malíře všeobecný výprask, děsný rámus&nbsp;– příprava ku&nbsp;psaní druhého listu. Poslal si&nbsp;ke&nbsp;mně zas pro papír. Vzkázal jsem mu&nbsp;prostě, že&nbsp;už&nbsp;mám vše složeno a&nbsp;ani nevím, kde papír je.</span></p>
        </section>
        <section>
          <p class="chunk" data-nb-ref-number="499" data-nb-words="6" data-nb-chars="36"><span class="idea" data-nb-ref-number="505" id="idea505" data-nb-words="6" data-nb-chars="36">Domácí slečna řeže v&nbsp;zahrádce salát.</span></p>
          <p class="chunk" data-nb-ref-number="500" data-nb-words="7" data-nb-chars="37"><span class="idea" data-nb-ref-number="506" id="idea506" data-nb-words="7" data-nb-chars="37">Pozoruju ji&nbsp;chladně. Ta&nbsp;je&nbsp;už&nbsp;zvadlá!</span></p>
        </section>
        <section>
          <p class="chunk" data-nb-ref-number="501" data-nb-words="10" data-nb-chars="69"><span class="idea" data-nb-ref-number="507" id="idea507" data-nb-words="10" data-nb-chars="69">Ať&nbsp;mně přijde Neruda ještě jednou s&nbsp;nějakou „Povídkou malostranskou“!</span></p>
        </section>
        <section>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="502" data-nb-words="7" data-nb-chars="40"><span class="idea" data-nb-ref-number="508" id="idea508" data-nb-words="7" data-nb-chars="40"><p>Druh hazardní karetní hry. Pozn. red. <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="503" data-nb-words="4" data-nb-chars="23"><span class="idea" data-nb-ref-number="509" id="idea509" data-nb-words="4" data-nb-chars="23"><p>Průvodčí. Pozn. red. <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="504" data-nb-words="4" data-nb-chars="21"><span class="idea" data-nb-ref-number="510" id="idea510" data-nb-words="4" data-nb-chars="21"><p>Guláše. <em>Pozn. red.</em> <a href="#fnref:3" class="footnote-backref" role="doc-backlink">↩︎</a></p></span></li>
            <li id="fn:4" role="doc-endnote" class="chunk" data-nb-ref-number="505" data-nb-words="14" data-nb-chars="89"><span class="idea" data-nb-ref-number="511" id="idea511" data-nb-words="14" data-nb-chars="89"><p>Opakování shodných hlásek na&nbsp;začátku po&nbsp;sobě následujících slov nebo veršů. Pozn. red. <a href="#fnref:4" class="footnote-backref" role="doc-backlink">↩︎</a></p></span></li>
            <li id="fn:5" role="doc-endnote" class="chunk" data-nb-ref-number="506" data-nb-words="4" data-nb-chars="26"><span class="idea" data-nb-ref-number="512" id="idea512" data-nb-words="4" data-nb-chars="26"><p>Prostěradlo. Pozn. red. <a href="#fnref:5" class="footnote-backref" role="doc-backlink">↩︎</a></p></span></li>
            <li id="fn:6" role="doc-endnote" class="chunk" data-nb-ref-number="507" data-nb-words="14" data-nb-chars="86"><span class="idea" data-nb-ref-number="513" id="idea513" data-nb-words="14" data-nb-chars="86"><p>Přísada do&nbsp;kávy (dříve také kávová náhražka) ze&nbsp;sušeného kořene čekanky. Pozn. red. <a href="#fnref:6" class="footnote-backref" role="doc-backlink">↩︎</a></p></span></li>
            <li id="fn:7" role="doc-endnote" class="chunk" data-nb-ref-number="508" data-nb-words="6" data-nb-chars="34"><span class="idea" data-nb-ref-number="514" id="idea514" data-nb-words="6" data-nb-chars="34"><p>Plody malvy (slézu). <em>Pozn. red.</em> <a href="#fnref:7" class="footnote-backref" role="doc-backlink">↩︎</a></p></span></li>
            <li id="fn:8" role="doc-endnote" class="chunk" data-nb-ref-number="509" data-nb-words="8" data-nb-chars="45"><span class="idea" data-nb-ref-number="515" id="idea515" data-nb-words="8" data-nb-chars="45"><p>Mohyla typická pro jižní Rusko. Pozn. red. <a href="#fnref:8" class="footnote-backref" role="doc-backlink">↩︎</a></p></span></li>
            <li id="fn:9" role="doc-endnote" class="chunk" data-nb-ref-number="510" data-nb-words="4" data-nb-chars="24"><span class="idea" data-nb-ref-number="516" id="idea516" data-nb-words="4" data-nb-chars="24"><p>Elegantně. Pozn. red. <a href="#fnref:9" class="footnote-backref" role="doc-backlink">↩︎</a></p></span></li>
            <li id="fn:10" role="doc-endnote" class="chunk" data-nb-ref-number="511" data-nb-words="4" data-nb-chars="22"><span class="idea" data-nb-ref-number="517" id="idea517" data-nb-words="4" data-nb-chars="22"><p>Legrace. <em>Pozn. red.</em> <a href="#fnref:10" class="footnote-backref" role="doc-backlink">↩︎</a></p></span></li>
            <li id="fn:11" role="doc-endnote" class="chunk" data-nb-ref-number="512" data-nb-words="5" data-nb-chars="34"><span class="idea" data-nb-ref-number="518" id="idea518" data-nb-words="5" data-nb-chars="34"><p>Obrazné pojmenování. Pozn. red. <a href="#fnref:11" class="footnote-backref" role="doc-backlink">↩︎</a></p></span></li>
            <li id="fn:12" role="doc-endnote" class="chunk" data-nb-ref-number="513" data-nb-words="8" data-nb-chars="42"><span class="idea" data-nb-ref-number="519" id="idea519" data-nb-words="8" data-nb-chars="42"><p>Ptá se&nbsp;(z německého fragen). <em>Pozn. red.</em> <a href="#fnref:12" class="footnote-backref" role="doc-backlink">↩︎</a></p></span></li>
            <li id="fn:13" role="doc-endnote" class="chunk" data-nb-ref-number="514" data-nb-words="4" data-nb-chars="24"><span class="idea" data-nb-ref-number="520" id="idea520" data-nb-words="4" data-nb-chars="24"><p>Peněženka. Pozn. red. <a href="#fnref:13" class="footnote-backref" role="doc-backlink">↩︎</a></p></span></li>
            <li id="fn:14" role="doc-endnote" class="chunk" data-nb-ref-number="515" data-nb-words="9" data-nb-chars="65"><span class="idea" data-nb-ref-number="521" id="idea521" data-nb-words="9" data-nb-chars="65"><p>Doktor Kratochvíl byl ředitelem pražského blázince. <em>Pozn. red.</em> <a href="#fnref:14" class="footnote-backref" role="doc-backlink">↩︎</a></p></span></li>
            <li id="fn:15" role="doc-endnote" class="chunk" data-nb-ref-number="516" data-nb-words="4" data-nb-chars="24"><span class="idea" data-nb-ref-number="522" id="idea522" data-nb-words="4" data-nb-chars="24"><p>Flétnista. Pozn. red. <a href="#fnref:15" class="footnote-backref" role="doc-backlink">↩︎</a></p></span></li>
            <li id="fn:16" role="doc-endnote" class="chunk" data-nb-ref-number="517" data-nb-words="4" data-nb-chars="21"><span class="idea" data-nb-ref-number="523" id="idea523" data-nb-words="4" data-nb-chars="21"><p>Lavice. Pozn. red. <a href="#fnref:16" class="footnote-backref" role="doc-backlink">↩︎</a></p></span></li>
            <li id="fn:17" role="doc-endnote" class="chunk" data-nb-ref-number="518" data-nb-words="5" data-nb-chars="28"><span class="idea" data-nb-ref-number="524" id="idea524" data-nb-words="5" data-nb-chars="28"><p>Domácí léčení. <em>Pozn. red.</em> <a href="#fnref:17" class="footnote-backref" role="doc-backlink">↩︎</a></p></span></li>
            <li id="fn:18" role="doc-endnote" class="chunk" data-nb-ref-number="519" data-nb-words="4" data-nb-chars="22"><span class="idea" data-nb-ref-number="525" id="idea525" data-nb-words="4" data-nb-chars="22"><p>Sčítání. Pozn. red. <a href="#fnref:18" class="footnote-backref" role="doc-backlink">↩︎</a></p></span></li>
            <li id="fn:19" role="doc-endnote" class="chunk" data-nb-ref-number="520" data-nb-words="8" data-nb-chars="42"><span class="idea" data-nb-ref-number="526" id="idea526" data-nb-words="8" data-nb-chars="42"><p>Stará plošná míra (2877 m2). Pozn. red. <a href="#fnref:19" class="footnote-backref" role="doc-backlink">↩︎</a></p></span></li>
            <li id="fn:20" role="doc-endnote" class="chunk" data-nb-ref-number="521" data-nb-words="11" data-nb-chars="85"><span class="idea" data-nb-ref-number="527" id="idea527" data-nb-words="11" data-nb-chars="85"><p>Opera německého operního skladatele Friedricha von Flotowa (1812–1883). Pozn. red. <a href="#fnref:20" class="footnote-backref" role="doc-backlink">↩︎</a></p></span></li>
            <li id="fn:21" role="doc-endnote" class="chunk" data-nb-ref-number="522" data-nb-words="10" data-nb-chars="56"><span class="idea" data-nb-ref-number="528" id="idea528" data-nb-words="10" data-nb-chars="56"><p>Barva karet v&nbsp;italské karetní hře (špády). Pozn. red. <a href="#fnref:21" class="footnote-backref" role="doc-backlink">↩︎</a></p></span></li>
            <li id="fn:22" role="doc-endnote" class="chunk" data-nb-ref-number="523" data-nb-words="6" data-nb-chars="30"><span class="idea" data-nb-ref-number="529" id="idea529" data-nb-words="6" data-nb-chars="30"><p>Je&nbsp;hubatá, drzá. Pozn. red. <a href="#fnref:22" class="footnote-backref" role="doc-backlink">↩︎</a></p></span></li>
            <li id="fn:23" role="doc-endnote" class="chunk" data-nb-ref-number="524" data-nb-words="13" data-nb-chars="74"><span class="idea" data-nb-ref-number="530" id="idea530" data-nb-words="13" data-nb-chars="74"><p>Rozcupované plátno používané dříve na&nbsp;krytí ran a&nbsp;na&nbsp;obvazy. Pozn. red. <a href="#fnref:23" class="footnote-backref" role="doc-backlink">↩︎</a></p></span></li>
            <li id="fn:24" role="doc-endnote" class="chunk" data-nb-ref-number="525" data-nb-words="5" data-nb-chars="31"><span class="idea" data-nb-ref-number="531" id="idea531" data-nb-words="5" data-nb-chars="31"><p>Šermířské zbraně. <em>Pozn. red.</em> <a href="#fnref:24" class="footnote-backref" role="doc-backlink">↩︎</a></p></span></li>
            <li id="fn:25" role="doc-endnote" class="chunk" data-nb-ref-number="526" data-nb-words="4" data-nb-chars="19"><span class="idea" data-nb-ref-number="532" id="idea532" data-nb-words="4" data-nb-chars="19"><p>Proč? <em>Pozn. red.</em> <a href="#fnref:25" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./colophon.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>