<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>povidky_malostranske-15</title>
		<link href="../Styles/povidky_ma_idstyles.css" rel="stylesheet" type="text/css"/>
	</head>
	<body id="povidky_malostranske" xml:lang="cs-CZ" xmlns:xml="http://www.w3.org/XML/1998/namespace">
		<div>
			<p id="toc_marker-13" class="MLP-uroven2-kapitola para-style-override-8">Figurky</p>
			<p class="MLP-text-uprostred--I para-style-override-9">Idylický úryvek ze zápisek advokátního koncipienta</p>
			<p class="MLP-citat-autor para-style-override-1">1877</p>
			<p class="MLP-text-bez1radku para-style-override-1">Včera mně bylo třicet let. Cítím, že jsem jiný člověk. Teprv od včerejška jsem celým mužem, krev se proudí v&nbsp;přísném taktu, každý nerv je ocelový, každá myšlenka opravdová&nbsp;– je to zázračné, jak muž vyzraje přes noc, ba mžikem, a&nbsp;jakou sílu má vědomí: Teď jsi třicet let!&nbsp;– Takhle se sobě opravdu líbím, cítímť, že mohu něco zdárného vyvést a&nbsp;že <span class="MLP-znak-kurziva-11b">vyvedu</span>. Hledím na vše se vznešenou klidností. Teď&nbsp;– ano teď budu si psát zas s&nbsp;chutí svůj deník, abych se viděl portrétovaného, jak vypadám. Vím, že po letech budu čítat stránky toho svého deníku s&nbsp;pýchou. A&nbsp;kdo jej čísti bude po smrti mé, každý zvolá: Ejhle muž!</p>
			<p class="MLP-text para-style-override-1">Jsem pojednou tak jiným člověkem, že předvčerejšek zdá se mně být už šedou minulostí. Ani pochopit nedovedu minulost svou. Psal jsem sice skoro denně zápisky své, ale teď čtu ty zanesené myšlenky a&nbsp;nerozumím jim více. Kroutím hlavou: pročpak jsem to tak napsal?&nbsp;– „Nač ideály? Nač se učíme ideálům?“&nbsp;– „Vychládání slunce&nbsp;– oceány ledové.“&nbsp;– „Mně je tak smutno, ne k&nbsp;smrti, ale k&nbsp;samovraždě.“&nbsp;– „Mračno hrozícího velkého neštěstí nebo pocit, že svět se zřítil.“&nbsp;– „Možno, že jsem se zmýlil.“&nbsp;– „Před úkolem životním a&nbsp;po něm; ale ne radostný pocit, smutná otázka.“&nbsp;– Ukrutné hlouposti! Nezdravý cit. To vyplynulo, že jsem neměl jasného cíle a&nbsp;pevné vůle, že jsem zapadl do klusu nejobyčejnějšího života a&nbsp;uspávajících návyků. Jak vysoko stojím pojednou teď!</p>
			<p class="MLP-text para-style-override-1">Předně: teď si odbudu advokátní zkoušku; úžasně rychle ji odbudu. Za druhé: oddám se těm studiím zcela. Do kanceláře nevkročím, pokud zkouška nebude odbyta; můj šéf mne nevymaže z&nbsp;kancelářského seznamu, ztratilť bych tím kus předepsané sedmileté praxe. Za třetí: obmezím se zcela na svůj byt, do hostince nevkročím, ani navečer ne, je to hříšné, co jsem prohrál peněz v&nbsp;každodenním hloupém ramšlu<span class="char-style-override-1"><a id="footnote-27518-118-backlink" class="footnote-link" href="#footnote-27518-118">118</a></span>. Ani v&nbsp;neděli na Příkopy nepůjdu, do divadla také ne, vůbec nikam, ať si slečna Františka vykroutí krk! Řekla u&nbsp;Loukotů, že prý vypadám tak zpustle&nbsp;– počkej!</p>
			<p class="MLP-text para-style-override-1">– <span class="MLP-znak-kurziva-11b">Výtečná myšlenka!</span>&nbsp;– Líbal bych se za ni!&nbsp;– Ano, na <span class="MLP-znak-kurziva-11b">Malou Stranu se přestěhuju</span>. Na tu poetickou klidnou Malou Stranu, mezi tiché, milé sousedy, někam do zákoutí odlehlé ulice. Ba, pro můj povznesený nynější duševní stav je naprosto nutno okolí poetického. To bude rozkoš! Tichý dům, vzdušný byt, vyhlídka na dumavý Petřín, vyhlídka do tichounké domácí zahrádky&nbsp;– zahrádka musí při domě být&nbsp;– práce a&nbsp;mír. Zrovna cítím, jak se mi prsa šíří.</p>
			<p class="MLP-text para-style-override-1">Hned do toho&nbsp;– svatý Jiří je přede dveřmi!&nbsp;–</p>
			<p class="MLP-text para-style-override-1">Nemýlím-li se, jsou na Petříně slavíci?</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Mám štěstí. Byt, že bych si nemohl lepšího ani přát, v&nbsp;tiché Oujezdské ulici. Tam se schoulím jako dítě do svého tajuplného koutečka, nikdo se o&nbsp;mně nedoví, nikdo!</p>
			<p class="MLP-text para-style-override-1"><span>Už zevnějšek dvoupatrového domku se mi líbí. Jenže nebudu samostatným nájemníkem, jen podnájemníkem, ale co na tom! Moje nastávající „paní“ je konduktérkou</span><span class="char-style-override-1"><a id="footnote-27518-119-backlink" class="footnote-link" href="#footnote-27518-119">119</a></span><span>, pana konduktéra&nbsp;– je někde u&nbsp;dráhy&nbsp;– jsem ještě neviděl, jezdí skoro pořád. Mají v&nbsp;prvním patře byt tak velký, jakého nepotřebují. Velký pokoj do ulice, pak kuchyň, pak dva pokojíky v&nbsp;křídle nazad, ty jsem najal. Tři okna jdou do svislého dvora, jedno, z&nbsp;pokojíku zadního, do zahrádky a&nbsp;na Petřín. Pěkná zahrádka&nbsp;– konduktérka pravila, že tam může každý nájemník; no, já tam nepůjdu, budu studovat. Ale příjemná je mně zahrádka ta. Že je dům přistaven zrovna k&nbsp;úpatí Petřína, je dvůr svislý a&nbsp;zahrádka as ve výši prvního patra, takže moje okno jest tam tedy skoro přízemní. Když jsem přistoupil k&nbsp;oknu, slyšel jsem s&nbsp;Petřína skřivánčí zpěv. Rozkoš! Ptal jsem se, jsou-li tam také slavíci? Jsou!</span></p>
			<p class="MLP-text para-style-override-1">Konduktérka je mladá, as dvaadvacetiletá žínka. Je hezká, tak zdravě hezká. Obličej není sice klasicky pravidelný, brada je trochu široká, ale tváře jsou jak růžový aksamit a&nbsp;oči, trochu vypoulené, jsou jako chrpa modry. Chová dítě&nbsp;– sedmiměsíční holčičku, Kačenku,&nbsp;– od těch lidí člověk slyší hned celou biografii. Kačenka dojímá komicky. Hlava je jako koule, vypoulené oči, po matce, jako by seděly na šťopce a&nbsp;hledí neskonale blbě. Ale když se člověk na to přívětivě zahledí, začne se koule smát a&nbsp;v&nbsp;tupých očích je najednou plno jisker, a&nbsp;ty oči mají náhle tak příjemný výraz, že&nbsp;– (napíšu to až později, teď mně to dobře nenapadá). Pohladil jsem Kačenku po tváři a&nbsp;řekl: „To je hezké dítě, tohleto.“ Matky si získat chválou dětí je vždycky dobře. „A&nbsp;tichá je, skoro ani nezapláče,“ libovala si matka. To je mně velmi příjemno, kvůli studiím.</p>
			<p class="MLP-text para-style-override-1">Když jsem řekl, že jsem doktorem práv, byla konduktérka patrně potěšena. A&nbsp;když jsem řekl, že se jmenuju Krumlovský, zvolala: „I&nbsp;jeje, to je hezké jméno!“ Ti lidé řeknou všechno hned tak upřímně. Smluvili jsme nájemné a&nbsp;posluhu a&nbsp;snídani, konduktérka mně bude prát a&nbsp;posluhovat a&nbsp;vařit snídani. Vpravo dole u&nbsp;vchodu je hostinec, čistý, jak jsem viděl, odtamtud budu brát obědy a&nbsp;večeře. „My, když je muž doma, berem taky odtamtud; mají tam stravu domácí!“ To je výborné, já miluju stravu domácí. Já pranic nestojím o&nbsp;tu kořeněnou kuchyň restaurační, mně jsou škubánky a&nbsp;jahelník a&nbsp;maštěné nudle stokrát milejší než všechny karbonády<span class="char-style-override-1"><a id="footnote-27518-120-backlink" class="footnote-link" href="#footnote-27518-120">120</a></span>. A&nbsp;vlevo dole u&nbsp;vchodu má švec svůj krám a&nbsp;zrovna nade mnou, v&nbsp;druhém patře, bydlí krejčí, co chci ještě víc? Musím podotknout, že o&nbsp;kousek dál stojí dům, kde se narodil Mácha. Ale já pranic nedbám poesie psané, mně je ta poesie, kterou tvoří život sám, stokrát milejší, a&nbsp;proto to o&nbsp;Máchovi podotýkám jen tak. Já sám jsem nepsal nikdy žádných básní&nbsp;– totiž&nbsp;– co studentík jsem arci také začal. Možno, že jsem měl talent. Alespoň se pamatuji na zcela pěknou jednu báseň svou, baladu, se vzornou aliterací<span class="char-style-override-1"><a id="footnote-27518-121-backlink" class="footnote-link" href="#footnote-27518-121">121</a></span>. Už vím z&nbsp;ní ale málo víc než tu aliteraci&nbsp;–</p>
			<p class="MLP-verse--I---12-12 para-style-override-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;podle stráně<br/>štěkotem svým přizvukuje<br/><span class="MLP-znak-kurziva-11b char-style-override-5">p</span>ískotu <span class="MLP-znak-kurziva-11b char-style-override-5">p</span>es <span class="MLP-znak-kurziva-11b char-style-override-5">p</span>áně.</p>
			<p class="MLP-text para-style-override-1">Smáli se mně, když jsem baladu ve škole předčítal. Bránil jsem se a&nbsp;poukazoval na tu aliteraci. Ale smáli se ještě víc, a&nbsp;od té doby místo „aliterace“ říkali vždycky „pískotupespáně“. Oslové!</p>
			<p class="MLP-text para-style-override-1">Když jsme ještě jednali s&nbsp;konduktérkou, vstoupil do otevřených dveří kuchyně as čtyřicetiletý muž s&nbsp;dýmkou v&nbsp;ústech. Nějaký soused, zcela po domácku oblečený. Zůstal stát, opřel se o&nbsp;veřeje a&nbsp;bafal.</p>
			<p class="MLP-text para-style-override-1">„Ten pán je pan doktor Krumlovský,“ pravila konduktérka s&nbsp;patr­ným důrazem na slově doktor.</p>
			<p class="MLP-text para-style-override-1">Muž bafnul. „Nu to mne těší. Na dobré sousedství, pane doktore!“ A&nbsp;muž mně podával masitou, měkkou ruku. Potřásl jsem, člověk musí umět se sousedy vyjít, vždyť jsou zde beztoho tak hodní lidé! Muž je zavalitý, krevnatého obličeje, modrých, vodnatých očí, jako by plavaly ve slzách. Opět tak upřímné oči! Ale takováhle upřímnost vodnatých očí bývá také od chlastu&nbsp;– jsem znalec lidí&nbsp;–. A&nbsp;svrchní pysk má tlustý, každý piják má svrchní pysk tlustý.</p>
			<p class="MLP-text para-style-override-1">„Hrajete šístku?“</p>
			<p class="MLP-text para-style-override-1">Rád bych řekl, že teď studuju, teď že nehraju praničeho, ale&nbsp;– nač hned kazit sousedstvo! „Kterýpak Čech by neznal šístky!“ povídám se zdvořilým úsměvem.</p>
			<p class="MLP-text para-style-override-1">„To je dobře, uděláme si den.“ (Hotový germanismus, myslím, „udělat si den“; náš český jazyk se po městech ukrutně kazí! Budu v&nbsp;rozmluvách nenápadně se snažit, abych jim chyby opravoval.) „My umělci máme učené lidi rádi. Člověk se od nich něčemu naučí.“</p>
			<p class="MLP-text para-style-override-1">Ti toho chytnou ode mne! Cítím však, že teď zas já musím pronést něco lichotivého. Kdopak je ale ten muž? Umělec&nbsp;– vodnaté oči, krevnatá tvář, masitá ruka&nbsp;– vsázím se, že má na koncích prstů mozoly, nevidím tam, ale on musí mít na koncích prstů mozoly, hraje kontrabas&nbsp;– jsem znalec lidí.&nbsp;– „No, vy co hudebník zajisté nemáte nikdy dlouhé chvíle,“ povídám.</p>
			<p class="MLP-text para-style-override-1">„Paní konduktérko, slyšela jste?“ rozchechtal se muž tak, že rameno šlo o&nbsp;veřej nahoru dolů, jako když se nosorožec o&nbsp;kládu tře. „Já takový bláznivý muzikant jako ten&nbsp;–“ ukázal přitom palcem přes rameno na prostřední dveře chodby a&nbsp;smích jeho přešel v&nbsp;silný, harašivý kašel.</p>
			<p class="MLP-text para-style-override-1">„Pan Augusta je malíř,“ mínila konduktérka.</p>
			<p class="MLP-text para-style-override-1">Teď přiběhl z&nbsp;pozadí chodby kluk as osmiletý, vylákán z&nbsp;bytu nejspíš tím smíchem a&nbsp;kašlem. Opřel se o&nbsp;malíře a&nbsp;hleděl na mne.</p>
			<p class="MLP-text para-style-override-1">„To je váš syn, pane Augusto?“ pravím poněkud v&nbsp;rozpacích.</p>
			<p class="MLP-text para-style-override-1">„Můj Pepík. Bydlíme tamhle v&nbsp;pravém dvorském křídle, jako vy zde v&nbsp;levém, budem si vidět zrovna do oken.“</p>
			<p class="MLP-text para-style-override-1">„Kdopak je to?“ ptal se Pepík a&nbsp;ukázal prstem na mne. Miluju prostou, bezohlednou řeč dětskou.</p>
			<p class="MLP-text para-style-override-1">„To je pan doktor Krumlovský, nezdvořáku.“</p>
			<p class="MLP-text para-style-override-1">„A&nbsp;ten tady bude zůstávat?“</p>
			<p class="MLP-text para-style-override-1">„Poslouchej, Pepíčku, chceš krejcar?“ a&nbsp;hladím kluka po světlých kadeřích.</p>
			<p class="MLP-text para-style-override-1">Kluk natáhl mlčky ruku.</p>
			<p class="MLP-text para-style-override-1">Myslím, že jsem učinil na všechny dojem dobrý.</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Byl to perný den! Stěhování a&nbsp;rovnání a&nbsp;přendavání, že šla hlava kolem. Nestěhoval jsem se ještě často a&nbsp;stěhování je mně nemilé; jsou prý lidé, kteří mají docela zálibu v&nbsp;něm&nbsp;– zvláštní choroba, musí to být lidé povahy nestálé. Ale upřít se nedá, že i&nbsp;ve stěhování je poesie. Když starý byt začne se prázdnit a&nbsp;pustnout, zmocní se nás náhle jakás lítostná tesknota, je nám, jako bychom opouštěli ochranný přístav a&nbsp;vydávali se na zvratké vlny. A&nbsp;nový byt se dívá na nás cize, nevypravuje nám ničeho, je chladný. Bylo mně, jako bych co malé dítě v&nbsp;nenavyklé místnosti chytati se měl matčiny sukně a&nbsp;volat: „Bojím!“ Ale zítra ráno vstanu a&nbsp;zajisté už řeknu: „Dobře se to spí.“&nbsp;– Kolikpak máme už hodin? Půl jedenácté.&nbsp;– A&nbsp;po domě už ticho jako v&nbsp;studni. To je dobrý obraz: jako v&nbsp;studni, mnohem lepší než „jako v&nbsp;kostele“, alespoň ne tak otřelý.</p>
			<p class="MLP-text para-style-override-1">Moc jsem se nasmál konduktérce. Všemu se divila, všechno ohmatávala, prohlížela; taková naivní zvědavost neuráží. Pomáhala pilně, ihned sestavovala a&nbsp;stlala mou postel, nejvíc obdivovala se velké srnčí poslámce<span class="char-style-override-1"><a id="footnote-27518-122-backlink" class="footnote-link" href="#footnote-27518-122">122</a></span> a&nbsp;srnčí koží potaženému polštáři. Když to byla uložila, nemohla odolat a&nbsp;položila se na postel, jak prý se to leží; smála se na posteli samou radostí jako veverka&nbsp;– totiž jestli se veverka směje. Pak položila na postel Kačenku a&nbsp;smála se zas. Má zvláštní smích, jako když drobným zvonkem zvoní. A&nbsp;když rozestřela na podlaze k&nbsp;posteli huňatou lišku, ovroubenou červeným suknem, měla novou radost, že Kačenka se liščí hlavy s&nbsp;těma skleněnýma očima bojí. „Budu ji tím strašit, když nebude hodná!“ Ti lidé jsou z&nbsp;maličkosti hned šťastni.</p>
			<p class="MLP-text para-style-override-1">Ale pak bych se byl brzy zlobil. Když jsem přibyl s&nbsp;druhou forkou nářadí, viděl jsem otevřenými dveřmi, že v&nbsp;druhém pokojíku klečí Pepík na sesli u&nbsp;akvária a&nbsp;má na dlani vylovenou zlatou rybku. Přiskočil jsem rychle. „Ježíš Maria!“ slyším za sebou neznámý hlas ženský, a&nbsp;když jsem se ohlídl, utíkala nějaká ženská ze dveří. Konduktérka stála u&nbsp;postele a&nbsp;smála se, až se za boky brala. „To byla paní malířka. Lehla si, aby viděla, jak se to leží. Domácí slečna taky si libovala, že se leží dobře.“ Myslím, že konduktérka přivede celý dům sem, aby si lehnul&nbsp;– na čempak ti lidé líhají? Ale Pepík mně nesmí bez dohledu do bytu, ještě by mi jednou akvárium převrhl. Ostatně pěkný kluk, kadeře jako len a&nbsp;oči jako trnky&nbsp;– ty oči nemá po otci, snad po matce.</p>
			<p class="MLP-text para-style-override-1">Pořád poslouchám, tluče-li slavík. Neslyším nic, snad je mu příliš ještě zima. Pěkné jaro, už máme jaro šest neděl a&nbsp;chodíme pořád ještě v&nbsp;zimnících! Snad bude, čím dál do léta, zima tím větší, a&nbsp;budeme nosit letní kožichy&nbsp;– hehe, dobrý nápad: „letní kožichy“.</p>
			<p class="MLP-text para-style-override-1">Ale slavíkovi trochu zimy přec nevadí?&nbsp;– Naslouchám marně&nbsp;– žádný klokot!&nbsp;– Kroky! Mužské, těžké kroky, a&nbsp;přicházejí po chodbě blíž. Vrzly dveře, to jsou dveře naší kuchyně&nbsp;– ženský hlas, mužský hlas&nbsp;– patrně přibyl konduktér z&nbsp;cesty. Honem zhasím a&nbsp;lehnu si, ona by ho přivedla, aby zkusil, jak se to leží. A&nbsp;konduktér, když přijede z&nbsp;cesty, je tak špinavý.</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Zákon občanský. Řád směneční. Zákon obchodní. Řízení soudní. Patent sumární. Patent o&nbsp;řízení v&nbsp;rušení držení. Patent o&nbsp;řízení v&nbsp;rozepřích o&nbsp;nájmu. Zákon horní. Zákon vodní. Zákon trestní. Řád trestní. Zákon o&nbsp;řízení ve věcech nesporných. Zákon obecní. Řád notariátní. Řád živnostenský. Řád knihovní. Řízení směnečné. Zákon o&nbsp;spolcích. Zákon o&nbsp;myslivosti. Zákon o&nbsp;poplatcích.</p>
			<p class="MLP-text para-style-override-1">Tak! Každé ráno si ten seznam přehlídnu, abych viděl, jak je toho mnoho, co ještě mně schází, a&nbsp;v&nbsp;píli neustál. Však píle potrvá, jsem teď zcela jiný člověk. Ale kdykoliv a&nbsp;jakékoliv budu mít dobré předsevzetí, po každé si je napíšu, a&nbsp;každý den číst, každý den! Člověk zapomíná mimovolně.</p>
			<p class="MLP-text-bez1radku--12-0 para-style-override-1"><span>Dobrá snídaně. Káva bez cikorie</span><span class="char-style-override-1"><a id="footnote-27518-123-backlink" class="footnote-link" href="#footnote-27518-123">123</a></span><span>, kyprý rohlík. Konduktérka v&nbsp;bílé ranní kazajce. Září, je vidět na ní šťastné manželství. „Dobrá káva, výborná,“ pravím, abych si ji zcela naklonil.&nbsp;– „Nu to mne těší, pane doktore, jen když vám chutná.&nbsp;– Neporoučíte nic?“ Teď si vzpomínám na konduktéra. „Váš pán je doma? Musím se s&nbsp;ním přec honem seznámit.“&nbsp;– „Šel na nádraží s&nbsp;raportem, přijde až k&nbsp;obědu.“ Zas se směje, ona se směje pořád. „Já bych teď ustlala a&nbsp;trochu poklidila, Kačenku jsem zrovna vykoupala a&nbsp;ona usnula,“ dodává; „překáží-li to panu doktorovi, mohl by pan doktor zatím do druhého pokoje.“</span></p>
			<p class="MLP-text para-style-override-1">Jdu do druhého pokoje a&nbsp;dívám se z&nbsp;okna na dvůr. V&nbsp;obou patrech naproti kytky v&nbsp;oknech. Ty obyčejné u&nbsp;nás kytky, to se rozumí. Mohla by se sepsat zvláštní okenní Flora česká. Vonná bazalka s&nbsp;tím velkým, šťavnatým listem: ale když se list trochu rozžmolí, zvadne&nbsp;–„pomilovaná dívka“. Balzamína, bez vůně, ale s&nbsp;četným květem; každý si ji ročně pěstuje z&nbsp;loňského semene. Protivná pelargonie s&nbsp;koženým smutným listem a&nbsp;křiklavě červeným květem. Růžovec s&nbsp;vystříhaným listím; snese už trochu mnutí. Muškát, rozmarýna, to se rozumí. Rozmarýna, květina svatební, květina pohřební. Vůně: láska; stálá zeleň: věrnost. Rozmarýna sílí prý paměť, musím si jí koupit několik hrnků. Rozmarýnu pouštějí po vodě&nbsp;–</p>
			<p class="MLP-verse--I---12-12 para-style-override-1">Kytka jede po potoce,<br/>snad ji, Jene, chytneš v&nbsp;roce&nbsp;–</p>
			<p class="MLP-text-bez1radku para-style-override-1">i&nbsp;ne, nechytnu, to tak, brzy se oženit!</p>
			<p class="MLP-text para-style-override-1">Zahrádka už je pěkně urovnána. Moc besídek v&nbsp;ní, snad pro každou rodinu v&nbsp;domě jedna. Po besídkách se nejspíš budou pnout malvy, aby Pepík mohl trhat syrečky<span class="char-style-override-1"><a id="footnote-27518-124-backlink" class="footnote-link" href="#footnote-27518-124">124</a></span>. A&nbsp;na záhonech bude kopr, na omáčku ke knedlíkům.</p>
			<p class="MLP-text para-style-override-1">„Už je uklizeno, pane doktore,“ směje se konduktérka ve dveřích. Okna v&nbsp;prvním pokoji otevřela dokořán. Musím je zas zavřít, ale raději až odejde. „Neporoučíte nic?“ Pravý vzor úslužnosti, musím s&nbsp;ní alespoň přívětivě porozprávět. Od malířů sem zalehá křik malého dítěte a&nbsp;několikačárkovaný dorostlý soprán ženský. „Mají tam nemluvně, ne?“&nbsp;– „Ročáčka, vřeští celý den. (Okna do dvora se budou otvírat málokdy.) A&nbsp;malířka taky pořád křičí. Ta má ty panty u&nbsp;své chlebárny dobře namazány!“ (Okna do dvora se neotevřou nikdy, okno do zahrady může být celý den dokořán.)</p>
			<p class="MLP-text para-style-override-1">Pozoruju, že konduktérka se salonně právě nevyjadřuje&nbsp;– no, jednoduchá ženská. Podobá se však, že existují zvláštní malostranská pořekadla, budu si je zapisovat, např. hned o&nbsp;těch pantech. Vidouc, že si něco zapisuju, praví: „Snad nevytrhuju pana doktora, snad má pan doktor práci?“&nbsp;– „I&nbsp;ne&nbsp;– jen tak&nbsp;–“ pravím. „Kdopak to bydlí nad malířem?“&nbsp;– „Nějaký podivín, starý mládenec. Provazník se jmenuje, ani nevím, čím byl. Nedělá celý den pranic, nevychází, dívá se jen jako vejr z&nbsp;okna a&nbsp;kouká se jedovatýma očima, co dělají sousedé. Aspoň kdyby kočku hladil po zádech.“ Směje se. (Zapisuju: kočku hladit po zádech.) „V&nbsp;prvním patře do ulice bydlí domácí pán se svou slečnou a&nbsp;v&nbsp;druhém patře do ulice bydlí pán a&nbsp;paní Vejrostková, úřadnická rodina. Musí být teprv krátce svoji, mají ještě zcela žluté prsteny.&nbsp;– Ale já tu plácám a&nbsp;kdo ví, neprobudila-li se už má Kačenka.“ Smích a&nbsp;už je ze dveří.</p>
			<p class="MLP-text para-style-override-1">Teď znám už všechno. Honem okna zavřít a&nbsp;začneme studovat.</p>
			<p class="MLP-text para-style-override-1">Devět hodin. A&nbsp;je úterek, dobrý den pro začátek studií!</p>
			<p class="MLP-text para-style-override-1">Začnu jako každý s&nbsp;občanským zákonem. Myslím, že to půjde dob&nbsp;–</p>
			<p class="MLP-text para-style-override-1">„Ale já jsem se ani nezeptala, jak se to panu doktorovi první noc spalo,“ zní vesele zas ode dveří. „Koukej se, Kačenko, pan doktor. Dej dobrýtro&nbsp;– kompliment (kloní ji) tak! Duc! duc! (Dělá, jako by ji házela na mne.) Dobře se spalo, to si myslím, na takové posteli! (Už je u&nbsp;postele.) Kačenko, koukej, to se to hajá! (Klade ji už zas na postel.) Vid mrško, to děláš paní? Je to postel!“ (Zas si tak napolovic sama ke Kačence přilehla.)</p>
			<p class="MLP-text para-style-override-1">Pěkná žínka, luzné podívání, ale&nbsp;–! Dívám se upřeně do zákoníku.</p>
			<p class="MLP-text para-style-override-1">„Pojď, Káčo, pan doktor má co dělat, nesmíme překážet.“ A&nbsp;už je se smíchem venku.</p>
			<p class="MLP-text para-style-override-1">Naivní k&nbsp;neuvěření!</p>
			<p class="MLP-text para-style-override-1">Tedy! Nejprv s&nbsp;rozvahou každý paragraf přečíst! Úvodní prohlašovací patent necháme být. <span class="MLP-znak-kurziva-11b">Úvod.</span> O&nbsp;zákonech&nbsp;–</p>
			<p class="MLP-text para-style-override-1">Kočka! Bílá kočka! Stojí u&nbsp;dveří a&nbsp;mňouká. Já ji přec posud nespatřil, je to naše kočka?&nbsp;– Jakpak se dělá honem na kočku? Aha: „Čičí!“ Když ale budu dělat na ni „čičí“, bude mňoukat třeba ještě víc!</p>
			<p class="MLP-text para-style-override-1">Ne, když je zde, nemohu studovat! Nemám kočky rád, jsou zlé, falešné a&nbsp;chytají myši. Také škrabou a&nbsp;kousají! A&nbsp;když někdo spí, položí se mu na krk a&nbsp;udusí ho. Předsevzetí: Každou noc, než si lehnu, dělat „čičí!“ Že prý se také rády vzteknou&nbsp;– to by tak bylo&nbsp;– musím se konduktérky šetrně&nbsp;– snad je to její miláček&nbsp;– zeptat, nepozoruje-li dle něčeho, že je trochu vzteklá.</p>
			<p class="MLP-text para-style-override-1">Už zase mňouká.&nbsp;– Pootevřel jsem dveře, kočka vyběhla. Konduktérka: jestli prý si něčeho přeju. Že nic. Vždyť prý jsem ale pootevřel dveře. Jen kvůli kočce tento. A&nbsp;tak!&nbsp;– smích.</p>
			<p class="MLP-text para-style-override-1">Úvod&nbsp;–</p>
			<p class="MLP-text para-style-override-1"><span>Klepání. Malíř. Že prý nechce vytrhovat, že ale, když byla prve moje okna otevřena, viděl na stěně obrazy viset, a&nbsp;to prý mu nedá. Mám dvě kvaše od Navrátila, jednu: Moře v&nbsp;bouři, ráz temný, druhou: Moře v&nbsp;slunečním jasu, ráz veselý. Malíř se před ně postavil. Je oblečen k&nbsp;vycházce, má šosatý, sousedský černý kabát, hůl a&nbsp;šišatý klobouk. Kdyby z&nbsp;toho klobouku vyrůstala kalina, byl by to kozácký kurhan</span><span class="char-style-override-1"><a id="footnote-27518-125-backlink" class="footnote-link" href="#footnote-27518-125">125</a></span><span>. To prý musí být Navrátil. „Ano.“ Takových Navrátilů že ještě neviděl. Kdy prý si uděláme šístku? „No však se stane, stane.“ S&nbsp;panem domácím prý můžem hrát ve třech, a&nbsp;kdybych si pozval nějakého svého známého, mohli bychom hrát ve čtyřech. Že mně ale musí říci, jeho žena že se přede mnou stydí. Překvapil jsem ji včera zde, jak ležela na mé posteli, paní Vilhelmová že ji ale byla vyzvala. Usmívám se zdvořile&nbsp;– „no, však já vaši ctěnou paničku uchlácholím, není tak zle“.&nbsp;– „Ty ženské!“ Potřásáme si ruce, on jde.</span></p>
			<p class="MLP-text para-style-override-1">Konduktérka ve dveřích. Že prý je hned deset, nepřeju-li si zdola snídani na vidličku. „Děkuju, nesnídám nikdy na vidličku.“&nbsp;–</p>
			<p class="MLP-text para-style-override-1">Úvod. O&nbsp;zákonech občanských vůbec. Pojem práva občanského.</p>
			<p class="MLP-text-bez1radku--12-0 para-style-override-1">Dostal jsem se do příjemné zimnice. Tak jsem se zabral do paragrafů, že mně bylo líto, když přišel oběd. Dosti slušný, ale neobjemný&nbsp;– nu, beztoho není zdrávo se nacpat, když člověk pořád teď sedí.&nbsp;– Černou kávu?&nbsp;– „Ne, paní konduktérko, až do večera, takhle do osmi hodin, nepotřebuju praničeho.“ Zdali ani doutníků ne? „Nekouřím nikdy doma.“</p>
			<p class="MLP-text-bez1radku--12-0 para-style-override-1">Výborně! Jako když bystřina unáší člun v&nbsp;závratném spěchu a&nbsp;předměty na břehu se jen míhají. Paragraf za paragrafem, jako když růženec běží skrz prsty. Ani bych si byl nepomyslil, že tolik znám a&nbsp;že to tak lehýnce půjde. Zabral jsem se tak do studia, že jsem nic neviděl a&nbsp;neslyšel. Myslím, že tu byla v&nbsp;pokoji konduktérka as šest- nebo desetkrát. Je mně taky, jako by byla Kačenku as dvakrát strašila srnkou. Mluvila-li na mne, nedal jsem jí zajisté odpovědi. Aspoň vidí, že nemám být vytrhován.</p>
			<p class="MLP-text para-style-override-1">Jsem náramně spokojen. 135 paragrafů! Teď večeři a&nbsp;pak dál. Ať mně někdo řekne, že práce není rozkoš! Chvěju se rozkoší na celém těle.</p>
			<p class="MLP-text para-style-override-1">Roštěná trochu tvrdá.&nbsp;– To jsem to vyvedl! Zapomněl jsem zcela na konduktéra. „Ano, ještě půl litru, paničko. Mohu teď s&nbsp;vaším pánem mluvit?&nbsp;– Abychom se přec trochu poznali!“&nbsp;– „Už je pryč na nádraží, jede v&nbsp;devět hodin. Jsem zase vdovou.“ A&nbsp;směje se. Snad konduktéra ani jaktěživ nepoznám.</p>
			<p class="MLP-text-bez1radku--12-0 para-style-override-1">Půl jedenácté. Jsem unaven; chuti neubylo, ale čivy popouštějí.&nbsp;– Občanský zákon má 1502 §§&nbsp;– za osm dní jsem s&nbsp;ním hotov. Počkejme, hrajme si trochu!&nbsp;–</p>
			<p class="MLP-text para-style-override-1">Spočítal jsem všechny paragrafy ostatních zákonů&nbsp;– jednoduchá divise&nbsp;– <span class="MLP-znak-kurziva-11b">nejdýl za měsíc jsem připraven úplně!</span></p>
			<p class="MLP-text para-style-override-1">Ještě se sice po těle chvěju, tepny bijou a&nbsp;spát as nebudu hned moci, ale lehnu si, kvůli odpočinku. Dám si svítilnu a&nbsp;zápisník na stolek k&nbsp;posteli. Budu dumat.&nbsp;–</p>
			<p class="MLP-text para-style-override-1">To jsem se lekl&nbsp;– fuj! Jdu k&nbsp;posteli a&nbsp;na posteli něco leží. Dva malé vzpřímené trojhránky&nbsp;– kočka! Leží, má jen hlavu vzhůru a&nbsp;dívá se na mne.</p>
			<p class="MLP-text para-style-override-1">Co teď dělat? Kdybych věděl, jak se kočka plaší&nbsp;– ne, plašit ji nechci, ale jak se na ni dělá, když má jít pryč.&nbsp;– Huš!&nbsp;– Heja, heja!&nbsp;– Dívá se na mne jakoby nic. Kalhoty, kalhoty&nbsp;– pardon, tak se volá na zajíce!&nbsp;– Jdeš?&nbsp;– Meteš!&nbsp;–&nbsp;– Liduška, liduška!&nbsp;– Kšaven!&nbsp;– Teď se už na mne nedívá. Položila hlavu a&nbsp;spí.&nbsp;– Co teď?</p>
			<p class="MLP-text para-style-override-1">Dravá zvířata prý se bojí ohně. Dávám svítilnu blíž&nbsp;– skoro až k&nbsp;ní&nbsp;– kočka se ani nehne, jen oči trochu mžourají, myslím, že mrzutě.</p>
			<p class="MLP-text para-style-override-1">Střevíc! Netrefil jsem ji, ale už je dole a&nbsp;u&nbsp;dveří. Pootevřel jsem&nbsp;– zaplať pánbůh!</p>
			<p class="MLP-text para-style-override-1">Za dveřmi hlas, poroučím-li něco.&nbsp;– Ne.&nbsp;– Že jsem ale otevřel dveře.&nbsp;– „Vyháněl jsem jen kočku!“&nbsp;– Jen abych řekl, chci-li něco. Že prý, když je sama, nemůže dobře spát a&nbsp;má beztoho dlouhou chvíli.&nbsp;– Neodpovídám.&nbsp;– Tajený smích venku.</p>
			<p class="MLP-text-bez1radku--12-0 para-style-override-1">Ježíši, to je rozkoš!&nbsp;– Tyun tyun tyun tyun, spe tyu ckva&nbsp;– slavík!&nbsp;–</p>
			<p class="MLP-text para-style-override-1">Jak sladký to zpěv! Jaké divoucí hrdélko!&nbsp;– Božská Filomelo, tisíci poetů oslavovaná! Pěvče jara, pěvče lásky, pěvče rozkoše!</p>
			<p class="MLP-text para-style-override-1">Tyo tyo tyo tyo tyo tyo tyo tyx&nbsp;–</p>
			<p class="MLP-text para-style-override-1">Kutyo kutyo kutyo kutyo&nbsp;–</p>
			<p class="MLP-text para-style-override-1">Tyranové lidé, že takové ptáče zbavují svobody! Jen když je úplně volné, plyne volně také jeho píseň. Velebím zákony&nbsp;–</p>
			<p class="MLP-text para-style-override-1">Cy cy cy cy cy cy cy cy cy ci</p>
			<p class="MLP-text para-style-override-1">Kvorror tyu ckva pipikvi&nbsp;– </p>
			<p class="MLP-text para-style-override-1">jako med!&nbsp;– velebím zákony, které jsou na ochranu opeřených pěvců.</p>
			<p class="MLP-text para-style-override-1">Ckvo ckvo ckvo ckvo&nbsp;–</p>
			<p class="MLP-text para-style-override-1">Tohleto je trochu pronikavé&nbsp;– jináč, démante!</p>
			<p class="MLP-text para-style-override-1">Cak cak cak cak cak cak&nbsp;–</p>
			<p class="MLP-text para-style-override-1">Eh kuš! Vždyť to jde mozkem jako rozžhavený drát!</p>
			<p class="MLP-text para-style-override-1">Cak cak cak cak… cak cak cak cak cak cak… cak cak&nbsp;–</p>
			<p class="MLP-text para-style-override-1">Už jsem na podlaze. To bych se zbláznil&nbsp;– jsem beztoho ještě rozechvěn! Aha, když zavřu dveře druhého pokoje, nebude ho slyšet… Cak cak cak… Nic platno! Ten proklatý cvočkář musí být někde směrem dvora… Cak cak… Ručnici, ručnici! Kdybych měl ručnici, vystřelím oknem, a&nbsp;kdyby mělo celé sousedstvo z&nbsp;toho dostat psotník! Že se takový hmyz nevystřílí!</p>
			<p class="MLP-text para-style-override-1">Cak cak cak cak cak cak… Ježíš Maria Josef! Můj mozek je jako podebraný! Ne, tohleto nevydržím. Kdybych věděl, kde sedí, nelenil bych, oblík bych se&nbsp;– cak cak… Už to mám!</p>
			<p class="MLP-text para-style-override-1">Vytrhl jsem ze šatníku starý svrchník, roztrhl podšívku, vyndal vatu a&nbsp;nacpal do uší, co se vešlo. Teď si štěkej!</p>
			<p class="MLP-text para-style-override-1">Cak cak&nbsp;– zas nic platno!&nbsp;– Všechnu vatu ven! Na uši, na hlavu, a&nbsp;tlustý šátek kolem.</p>
			<p class="MLP-text para-style-override-1">Pramálo platno, ten chlap metá své ohnivé cvočky skrz pevnostní zeď!&nbsp;–</p>
			<p class="MLP-text">To bude děsná noc!&nbsp;–</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text para-style-override-1">Deset hodin a&nbsp;já teprv vstávám! Hlava jako škopek. Nevím, kdy jsem usnul, myslím, že asi ku třetí. Mezi druhou a&nbsp;třetí jsem zimničně dřímal, slavík štěkal pořád. Na Starém Městě slavíci neštěkají. A&nbsp;nejspíš že mám rýmu. Mezi očima mne to lupe a&nbsp;v&nbsp;nose šimrá. Nebe je černé, vzduch zimavý. Bývá léto, kdy je i&nbsp;červenec jako listopad. Studené pršky, listy opadávají a&nbsp;člověka mrazí.</p>
			<p class="MLP-text para-style-override-1">Konduktérka mne žene do druhého pokoje, že prý bude poklízet. Nechá zas okna otevřena a&nbsp;rýma by se zvětšila&nbsp;– to ne! Půjdu zatím naproti k&nbsp;malířům. Jsem tím povinen malířce, aby se už nestyděla, člověk musí mít útlocit. A&nbsp;když malíř navštívil mne, musím zas navštívit jeho; vím, co se sluší.</p>
			<p class="MLP-text para-style-override-1">„Dnes to jde, navštívit Augustovic,“ míní konduktérka, „dnes Augustka šišlá.“ Mluví divné věci, ta moje konduktérka, co je to: dnes šišlá? Když někdo šišlá, šišlá přec pořád.&nbsp;–</p>
			<p class="MLP-text para-style-override-1">Zaklepal jsem. Naslouchám. Nic. Klepu zas. Opět nic. Vzal jsem opatrně za kliku, dveře se pootevřely. Hned v&nbsp;předním pokoji je celá rodina pohromadě. „Račte odpustit&nbsp;–“ Nikdo si mne nevšímá. On sedí u&nbsp;malířského rámu a&nbsp;má podepřenou hlavu, ona stojí s&nbsp;hlavou sklopenou u&nbsp;nízkého prádelníku a&nbsp;drží hadr v&nbsp;ruce. Jen Pepík se po mně ohlídl, vypláznul jazyk a&nbsp;zas se odvrátil; dívá se z&nbsp;otce na matku. Musím se tvářit, jako bych nezbednost Pepíkovu ani nezpozoroval; on pak přestane sám. Malý, černý psík mne očuchává; ani neštěká, je patrně příliš mlád.</p>
			<p class="MLP-text para-style-override-1">„Račte odpustit&nbsp;–“ silnějším hlasem.</p>
			<p class="MLP-text para-style-override-1">„Ah, pan soused&nbsp;– odpusťte, já myslil, že to služka. Ženo, pan doktor odnaproti! Máme dnes bramborovou polívku&nbsp;– já bych jedl bramborovou polívku třikrát za den&nbsp;– a&nbsp;přemýšlíme tady, máme-li dát do ní také krupky. Račte sednout.“</p>
			<p class="MLP-text para-style-override-1"><span>Musím začít co možná feš</span><span class="char-style-override-1"><a id="footnote-27518-126-backlink" class="footnote-link" href="#footnote-27518-126">126</a></span><span>. „Prosím, vždyť nejsem cizí, pána už znám a&nbsp;tady synka už taky znám a&nbsp;jemnostpaní už jsem taky spatřil. Představuju se, jemnostpaní, doktor Krumlovský.“ Fádní, suchá blondýnka se nemotorně ukloní. Vypadá to, jako když se dřevěná, kloubová loutka náhle z&nbsp;polovice nahne. Chce něco říci. „Prosím, prosím, pan Augusta mně řekl, že ráčíte se na mne trochu hněvat&nbsp;– hehe! Mezi sousedy to přec nic nedělá!“ Zas tak, jako by se někde v&nbsp;půli přelomila.</span></p>
			<p class="MLP-text para-style-override-1">Abych si sedl a&nbsp;jak prý se mně v&nbsp;novém bytu líbí. Že výborně, ale dnes v&nbsp;noci&nbsp;– a&nbsp;vypravuju o&nbsp;slavíku.</p>
			<p class="MLP-text para-style-override-1">„I&nbsp;jeje, slavík, a&nbsp;já ho neslyšel!“</p>
			<p class="MLP-text para-style-override-1">„Bodejť bys ho byl slyšel, když jsi byl jako kanón!“ vřízne se do rozpravy soprán ostrý jak břitva.</p>
			<p class="MLP-text para-style-override-1">„Já? No trochu&nbsp;–“</p>
			<p class="MLP-text para-style-override-1">„Tohle je také trochu? Podívejte se, pane doktore!“ Augustka vyhr­nu­je rukáv, vidím modřiny. „Já, pane doktore, jsem měla na vybranou, všichni mužští se po mně bláznili, a&nbsp;já si vzala toho&nbsp;– ty!“ Paní malířová má patrně vzdělání jako nějaká krámská. Jsem v&nbsp;rozpacích. Ale pozoruju, že vskutku šišlá. Teď utírá po nářadí prach, jako bych tu nebyl.</p>
			<p class="MLP-text para-style-override-1">„No, byl trochu malér, pane doktore,“ mínil malíř a&nbsp;namáhá se do úsměvu. Nejde mu to dobře. „Byl jsem arci v&nbsp;šesti hostincích, ale vypil jsem vždy jen jednu sklenici a&nbsp;hned jsem šel domů. Nemám štěstí v&nbsp;té věci. Jsem dobrý člověk, ale když se napiju, stane se ze mne člověk jiný, a&nbsp;ten pije dál a&nbsp;dělá pak hlouposti. Co je mně do toho, že ne?“ Chechtá se nuceně.</p>
			<p class="MLP-text para-style-override-1">„Někdy to neškodí, občas je to i&nbsp;zdravé, Luther praví&nbsp;–“, ale leknul jsem se náhle své řeči a&nbsp;nedomluvil jsem. Teď mně bylo, jako by užuž měl hadr mně letět na hlavu. „Ten slavík mne včera přivedl k&nbsp;zoufalství,“ obracím opatrně. Pes mně ožírá dole kalhotu. Nechci ho kopnout, ale nemohu pohodlně sedět.</p>
			<p class="MLP-text para-style-override-1">„To byste měl slyšet teprv mne&nbsp;– to je jux<span class="char-style-override-1"><a id="footnote-27518-127-backlink" class="footnote-link" href="#footnote-27518-127">127</a></span>, viď, Anno?“ Anna nic. „Já umím tlouci jako slavík. Někdy jich svolám pět šest, to je pak koncert. Přesvědčíte se.“</p>
			<p class="MLP-text para-style-override-1">Začne-li jednou svolávat, zastřelím ho.</p>
			<p class="MLP-text para-style-override-1">„Já myslil, že ráčíte být krajinářem, a&nbsp;vy jste figurální.“ Má na rámu nějakou figuru.</p>
			<p class="MLP-text para-style-override-1">„Musím dělat samé svaté, kvůli živobytí. Tři řízy, červené neb modré, trochu masa a&nbsp;je to; také to nic nenese. Jsem vlastně portretista. Bývalo dost práce, celé Židovské Město jsem jednou měl&nbsp;– mnoho to arci neneslo, celý Žid za dvacet zlatých&nbsp;– ale přišel Němec a&nbsp;odloudil mně je.&nbsp;– Co mně napadá! Mám teď malovat svatého Kryšpína, pan doktor by mně mohl sedět modelem. Pan doktor se zcela hodí za svatého Kryšpína, on má tak něco!“ Copak mám, kradu snad? Obrátím řeč jinam, na Pepíka, získám si Pepíka.</p>
			<p class="MLP-text para-style-override-1">„Pepíčku, pojď ke mně, pojď!“</p>
			<p class="MLP-text para-style-override-1">„I&nbsp;jdi, vždyť jsi hloupý!“</p>
			<p class="MLP-text para-style-override-1">Otcovský pohlavek. Já cítím, že se červenám. Kluk bečí: „Vždyť to řekla dnes paní konduktérka mamince, že je ten doktor nějak hloupý! Viď, maminko?“&nbsp;– „Mlčíš!“</p>
			<p class="MLP-text para-style-override-1">Já že jsem hloupý!&nbsp;– „Pojď sem, Pepíčku, pojď!“, hlas se mně ale nějak zadrhuje. Kluk přichází bečky a&nbsp;staví se mezi mé nohy.</p>
			<p class="MLP-text para-style-override-1">Jakpak se jen honem s&nbsp;dětmi hraje?&nbsp;– „Ukaž ruku!&nbsp;– Ten vaří&nbsp;– ten smaží&nbsp;– ten peče&nbsp;– ten říká: dej mi kousek!&nbsp;– ten odpoví: matla&nbsp;– matla&nbsp;– matlafousek!“ Kluk se nesměje. „To je táta&nbsp;– to je máma&nbsp;– to je dědek&nbsp;– to je bába&nbsp;– to je&nbsp;–&nbsp;–“ Nevím dál. Kluk jako poleno. „Počkej, Pepíku, dám ti nějakou hádanku. Co je to: Zelená jsem, tráva nejsem; pleš mám, kněz nejsem; žlutá jsem, vosk nejsem; ocas mám, pes nejsem. Co je to?“&nbsp;– „Já nevím.“&nbsp;– Chci mu říci, ale nevím to teď sám. Pamatoval jsem si jen hádanku, a&nbsp;nevím, co znamená. „Tak říkej ještě něco hloupého,“ vybízí mne Pepík.</p>
			<p class="MLP-text para-style-override-1">Seberu se, jako bych nebyl slyšel. Poroučím se: „Musím ku svým studiím. Už jde asi na dvanáctou.“&nbsp;– „I&nbsp;toto,“ míní malíř, „tolik! Naše hodiny musí jít napřed alespoň o&nbsp;půl hodiny.“&nbsp;– „Nejdou,“ řeže Augustka, „včera, když bily z&nbsp;věže, nařídila jsem je smetákem.“&nbsp;– Že prý náramné potěšení a&nbsp;abych přicházel hodně často. Že budeme zajisté dobří sousedé!</p>
			<p class="MLP-text para-style-override-1">Teď bych rád věděl, proč jsem hloupý!</p>
			<p class="MLP-text para-style-override-1">Na chodbě jsem pozdravil nějakou ženskou, nejspíš slečna domácí. Už hezky stará.</p>
			<p class="MLP-text para-style-override-1">„Šišlala?“ ptá se konduktérka.&nbsp;– „Šišlá.“&nbsp;– „To mají tedy dnes peníze. Když nemají groše, mluví zcela dobře.“ Patrně má konduktérka hrozně pomlouvačnou hubu. „Když šel pan doktor po chodbě sem, vyhnul se Provazník z&nbsp;okna a&nbsp;díval se za ním.“ Hledím nahoru. Zdá se mně, že tam vidím voskově žlutou, tenkou tvář; víc nevidím. Zdali prý ničeho neporoučím. Trochu mrzutě: Ne. Zdali prý by si nemohla dát Kačenku trochu sem do mého pokoje. Musí ke kupci, hned je ale zas zde; a&nbsp;Kačenka se rozpláče, když je sama. „Vždyť ji přec neumím chovat!“&nbsp;– „Položím ji jen na postel.“&nbsp;– „A&nbsp;jakpak, když se rozpláče?“&nbsp;– „Ó&nbsp;ne, dokud někoho vidí.“&nbsp;– „Nebo když mně tu vyvede něco…?“&nbsp;– „Taková chudinka!“&nbsp;– Ano, taková chudinka!&nbsp;– Jsem náramně mrzut.</p>
			<p class="MLP-text-bez1radku--12-0 para-style-override-1">Předsevzetí: působit na Pepíka mravně.</p>
			<p class="MLP-text-bez1radku--12-0 para-style-override-1">Četl jsem jednou Burnandovy Dobré myšlenky. Moje „předsevzetí“ jsou ale něco naprosto jiného, já ho neimituju.</p>
			<p class="MLP-text-bez1radku--12-0 para-style-override-1">Ani bych si byl nepomyslil, že se dnes přec zase tak do studií vpravím, jsem spokojen, ale strašně unaven&nbsp;– půjdu spát.</p>
			<p class="MLP-text para-style-override-1">Slavík neštěká, snad zmrznul. Dej to pánbůh!</p>
			<p class="MLP-text para-style-override-1">To bych přec rád věděl, proč jsem hloupý!</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">„Tedy napřed už mou gratulaci! Myslím si, že od starého přítele přijmeš přec nějakou radu, an mám za svou bratrskou povinnost, vím-li radu dobrou, sdělit Ti ji. Především ku zkoušce chladnou krev! Vědít budeš dost, o&nbsp;tom jsem přesvědčen, ale chladná krev má, abych tak řekl, dvakrát větší cenu než všechny vědomosti. Páni vrchnozemští radové dávají nejvíce otázky rozumové, a&nbsp;nenapadne-li Ti už pranic jiného a&nbsp;pan rada Ti řekne: ‚Když někdo s&nbsp;takovou věcí k&nbsp;Vám co advokátu přijde, co budete dělat?‘&nbsp;–, odpověz důvěrně: ‚Budu žádat od něho peněžitou zálohu.‘ Věř, rada to za…“</p>
			<p class="MLP-text para-style-override-1">Hlupák! Nemohu to vystát, když chce být někdo pořád duchaplný a&nbsp;pomáhá si starými anekdotami. Neříkali jsme mu už ve škole nadarmo Jindra Plácal. Je plácal! Ale zcela to jen vina má, proč jsem mu psal o&nbsp;přípravách svých a&nbsp;byl tak zdvořilý, že jsem připsal: „Máš-li, příteli, nějakou dobrou radu&nbsp;–.“ Já nepotřebuju od nikoho na světě rad, nejmíň od něho. Ani mu víc neodpovím!&nbsp;–</p>
			<p class="MLP-text para-style-override-1">Ale rýmu mám zcela pořádnou. Lehýnká zimnice běhá po těle, mozek je zabrán, oči stále pláčou. Divím se, že se přitom dobře ještě studuje a&nbsp;také chuti k&nbsp;jídlu že ani neubývá.</p>
			<p class="MLP-text para-style-override-1">Do práce!</p>
			<p class="MLP-text-bez1radku--12-0 para-style-override-1">Pan domácí byl u&nbsp;mne. Zvláštní člověk, tak šedesátník. Tenká figurka, která se zdá být menší, než je, pro zapadlá prsa a&nbsp;tak silně spadající ramena, jako by v&nbsp;každé ruce nesl konev s&nbsp;vodou. Oholená suchá tvář, pysky zapadlé, protože zuby už vypadaly, bradička jako krejcárek, malý ušňupaný nos, šedivé vlasy. Ale černé oči planou jako v&nbsp;zimnici. Také suché, vráskovité ruce hmatají nepokojně po vzduchu a&nbsp;někdy to škubne celou postavou. A&nbsp;když mluví, skoro šeptá. Člověku není zcela volno při něm, jako by se pořád mělo něco stát.</p>
			<p class="MLP-text para-style-override-1">Že prý přichází se ptát, zdali je už moje změna bytu ohlášena na policii. Já na to zapomněl, to se rozumí. No, abych to tedy učinil. Že prý mu malíř řekl o&nbsp;nastávající šístce a&nbsp;on že se těší. Kloním se. Pozoruje, že mám rýmu, a&nbsp;míní: „Mnohý člověk, když je zdráv, ani neví, co má.“ Není to zvláště duchaplné a&nbsp;odpovídám se zdvořilým úsměvem jen: „Ba!“ Pausa. Nato vyslovuju naději, že on se těší stálému zdraví. Ne prý zvláště, pořád má s&nbsp;krkem tento, musí se šetřit. Zakašlal trochu a&nbsp;plivnul mně zrovna na botu. Jsem rád, že to nezpozoroval, bylo by hloupé omlouvání, a&nbsp;schovávám nohu pod sesli. Zdali prý jsem muzikální? Nejsem sice, co kluk jsem arci hrával piano, ale ničemu jsem se nenaučil; přec pravím s&nbsp;úsměvem, jako by se samo sebou rozumělo: „No, myslím, že není ani žádný Čech, který by nebyl alespoň trochu muzikantem.“&nbsp;– „To je dobře, to je dobře! Můžem hrávat čtyrručně. Stavím si vždycky na léto spinet do zahrady, starý, ale dobrý, můžem se tam bavit. To je dobře!“ Cítím, že musím couvat. „Piano? To já ne&nbsp;– já housle.“&nbsp;– „Máte dobrý nástroj?“ a&nbsp;rozhlíží se po stěnách. Couvám dál. „Teď už jsem dávno nehrál&nbsp;– člověk je zabrán praktickým životem&nbsp;– člověk&nbsp;–“&nbsp;– „Škoda.“ Vstává, aby prý nezdržoval. Není prý z&nbsp;těch domácích, kteří nešetří všech práv nájemníkových. Ale ještě má něco na srdci. Zdali prý nemyslím, že tam ve Španělsku vězí za tím Bismarck, a&nbsp;postavil se s&nbsp;výrazem chytrosti ve tváři až zrovna přede mne. Pravím, že cesty diplomatů jsou nevyzpytatelny. „Ba,“ přizvukuje domácí, „kládou se nešoupe jako sirkou.“ Teď mně šlápnul řádně na pravou nohu a&nbsp;dodává: „Já vždycky říkám: To je to, že králové nejsou nikdy spokojeni s&nbsp;tím, co mají.“ Nenamítám ničeho, jen zdvořile se usmívám. Poroučí se.</p>
			<p class="MLP-text para-style-override-1">Naivní výklad&nbsp;– ale vlastně pravdivý. Ti lidé mají své mudrosloví v&nbsp;pořekadlech, člověk by neměl nevrle podceňovat pořekadla ta, je do nich složen vždy celý, třebaže nevelký názor jednotlivcův. Byla by zcela zajímavá sbírka: „Pořekadla osobní“.</p>
			<p class="MLP-text-bez1radku--12-0 para-style-override-1">Vcelku se dnem spokojen. Jdu spát.</p>
			<p class="MLP-text para-style-override-1">Slavík štěká, ale někde vzdáleněji. Tam ať si štěká třeba.&nbsp;– Ale začne-li ho malíř přivolávat, svedu rámus.&nbsp;– Totiž zdvořilý rámus, jen tak aby bylo vidět, že sobě člověk nenechá všechno líbit.&nbsp;– Doufám však, že malíř někde po hospodách spěchá domů&nbsp;– včera aspoň Augustka šišlala.</p>
			<p class="MLP-text para-style-override-1">Zdá se mně, že konduktérka se dnes už tak často neptala, poroučím-li něco. Všechno se časem svým dostane do pravé míry. Také je možno, že se mýlím&nbsp;– když je člověk do studií zabrán!</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Rýma a&nbsp;studie. O&nbsp;světě nevím praničeho, tak jsem se zavrtal.</p>
			<p class="MLP-text para-style-override-1">Jenom pozoruju, že konduktérka vskutku se už ptá mnohem řidčeji, poroučím-li něco. Dnes pravila, že prý jsem z&nbsp;gruntu dobrý člověk a&nbsp;že mně pánbůh jistě požehná. Byla totiž u&nbsp;ni v&nbsp;kuchyni nějaká ševcová, vdova, matka dvou dětí, naříkala na svou bídu a&nbsp;já jí dal zlatku. Nevídáno, aby se měl pánbůh o&nbsp;každou zlatku starat!</p>
			<p class="MLP-text para-style-override-1">Kočka už ke mně nevchází, ani když jsou dveře dokořán. Jen se postaví vedle a&nbsp;mňouká. Nedůvěřuje mně patrně.</p>
			<p class="MLP-text para-style-override-1">Vzpomínám si, že jsem konduktéra posud nespatřil. Byl mezitím doma?<span class="MLP-znak-tucne-11b"></span></p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Cikorie v&nbsp;kávě!&nbsp;– Já se nemýlím, cikorie&nbsp;– to je děsné! <span class="MLP-znak-kurziva-11b">Musí se něco stát.</span></p>
			<p class="MLP-text-bez1radku--12-0 para-style-override-1">Letím ku konci občanského zákona se spěchem zvýšeným, jako závodní kůň poblíž cíle.</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Opět cikorie, a&nbsp;myslím že víc než včera, a&nbsp;konduktérka se už neptá ani jednou. Mám alespoň pokoj.&nbsp;– Včera mně přivedla zase jinou ševcovou, vdovu, matku. Že prý jsem tak nadmíru dobrý člověk. Opět zlatka.</p>
			<p class="MLP-text-bez1radku--12-0 para-style-override-1">Pepík byl nesmírně bit, řval, že se domem rozléhalo. Ptám se konduktérky, co udělal. Vlastně nic, koupil si ořechy, otec mu je snědl&nbsp;– „nikdo by neuvěřil, jak ten muž je mlsný!“&nbsp;– Pepík se bránil, otec mu natloukl. Lituju Pepíka. „I&nbsp;co takový kluk,“ beztoho prý za nic nestojí. O&nbsp;minulý Velký pátek kradl prý v&nbsp;kajetánském kostele u&nbsp;božího hrobu Kristu pánu z&nbsp;talíře krejcary.</p>
			<p class="MLP-text para-style-override-1">Ano, <span class="MLP-znak-kurziva-11b">musím</span> na Pepíka mravně působit! Jen až bude trochu času. Škoda by bylo toho hezkého klučiny, otec je patrně divný chlap, nestačí na dobrého vychovatele.</p>
			<p class="MLP-text para-style-override-1">George Washington nestál co kluk také za mnoho, ale George Washington měl moudrého otce. Bůh by byl měl děti obmyslit darem, aby záhy poznaly, je-li jejich otec podoben otci George Washingtona; a&nbsp;v&nbsp;případu opačném aby se dlouho netahaly s&nbsp;nezdárným otcem a&nbsp;obrátily se jinam. (Pokyn pro Marka Twaina, který si také chováním se à&nbsp;la G.&nbsp;W. chtěl vychovat otce.)</p>
			<p class="MLP-text-bez1radku--12-0 para-style-override-1">Byl u&nbsp;mne malíř, jen tak na skok. Zdali prý bych mu nechtěl sedět tedy modelem k&nbsp;svatému Kryšpínu. Odpověděl jsem, že teď musím sedět u&nbsp;knih.&nbsp;– Stávám se ráznější.</p>
			<p class="MLP-text-bez1radku--12-0 para-style-override-1">Jsem s&nbsp;občanským zákonem <span class="MLP-znak-kurziva-11b">hotov!</span>&nbsp;– Zítra se dám do řádu směnečného.&nbsp;– To se to bude dnes spát!</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Takhle bylo snad Puškinovu teleti, když zvolalo: „ó á osel!“&nbsp;– Děsný okamžik!</p>
			<p class="MLP-text para-style-override-1">Dal jsem si ráno u&nbsp;vědomí, že jsem s&nbsp;občanským zákoníkem hotov, otázku. <span class="MLP-znak-kurziva-11b">Nevěděl jsem ani muk!</span></p>
			<p class="MLP-text para-style-override-1">„Ježíš Maria Josef!“ vykřikl jsem mimovolně a&nbsp;chytil se za hlavu. Cítil jsem, že jsem rázem zblednul.</p>
			<p class="MLP-text para-style-override-1">Konduktérka veběhla. Co prý se mně stalo. „Já nic neumím!“ volám pitomě.&nbsp;– „To se mně také podobá,“ praví ona a&nbsp;běží s&nbsp;hlasitým smíchem zase ven.&nbsp;– Veskrz naskrz impertinentní žena!&nbsp;–</p>
			<p class="MLP-text para-style-override-1">Teď ale už jsem klidnější. Vždyť vím dle studování dřívějšího, že se děje vždycky tak. Člověku se naučené musí trošičku uležet.&nbsp;–</p>
			<p class="MLP-text para-style-override-1">Nesouviselo to s&nbsp;onehdejším tvrzením, že jsem hloupý?&nbsp;– Ne, to už není naivnost, to je hotová impertinence!</p>
			<p class="MLP-text-bez1radku--12-0 para-style-override-1">Dvě ševcové, vdovy&nbsp;– jedna z&nbsp;nich ale vlastně krejčová. Zdá se, že mně chce konduktérka přivést všechny vdovy, mnoho-li jich pláče po levém břehu vltavském!</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1"><span class="MLP-znak-kurziva-11b">Obrat!</span> Naprostý, radikální obrat, jakého bych byl nikdy ani neočekával. Obrat v&nbsp;přírodě i&nbsp;v&nbsp;společnosti.</p>
			<p class="MLP-text para-style-override-1">Za prvé: Vlažné, usměvavě krásné dny a&nbsp;při nastalém teple prchla rýma. Za druhé: Cikorie konduktérčiny jsem se nasytil a&nbsp;právě jsem vypil kávu, kterou jsem si na lihu uvařil sám. Budu si napořád vařit kávu sám. Také v&nbsp;ostatním jsem učinil změnu. Konduktérka mně přinese už jen dnešní oběd zdola, k&nbsp;večeři si už seběhnu dolů do hostince. Nepotřebuju milostí a&nbsp;konduktérka v&nbsp;ochotě ochabla už naprosto. Aťsi, takhle bude líp. Pořád sedět nejde, člověk zpitomí a&nbsp;pokračuje v&nbsp;studiích tím pomaleji. Tolik a&nbsp;tolik denně studovat, dokud trvá tak ta první a&nbsp;nejčilejší chuť, pak se trochu pobavit. Však mne as zábava mezi těmi klidnými lidmi dole moc nevzruší! A&nbsp;do zahrádky také budu denně chodit, alespoň trochu. Už se tam procházejí po dva dny. Jakpak, kdybych si každého rána časně přivstal a&nbsp;šel tam studovat? Studuje se pak rozkošně, pamatuju se dobře z&nbsp;gymnasijních let.</p>
			<p class="MLP-text para-style-override-1">Předsevzetí: vstávat každého rána časně, <span class="MLP-znak-kurziva-11b">hodně časně.</span></p>
			<p class="MLP-text-bez1radku--12-0 para-style-override-1">Právě jsem vyhodil novou ševcovou, vdovu.</p>
			<p class="MLP-text-bez1radku--12-0 para-style-override-1">Takový hostinec se mně líbí! Nevzrušuje, a&nbsp;přec se člověk dobře baví, to se hodí zcela pro mou nynější potřebu. Nemusíš se namáhat, abys mluvil duchaplně, jen pozoruješ a&nbsp;posloucháš. Prostí lidé, ale přec samé individuality, přirozeně rozumní, nehledaně vtipní, spokojení i&nbsp;s&nbsp;vtipem nejmenším. Smějí se srdečně všemu. Ale člověk musí, aby se zároveň i&nbsp;vznešeněji mezi nimi bavil, být psychologem, rozumět individualitám. Mám talent pro to.</p>
			<p class="MLP-text para-style-override-1">Přívětivá, čistá místnost, jen trochu málo osvětlená. Uprostřed pozadí kulečník a&nbsp;tam kolem stěn stolky menší; v&nbsp;popředí několik stolů, z&nbsp;nichž asi čtyry obsazeny. Dle zkušenosti celého večera společnost as věčně stálá, snad už po několik let nezměněná. Poznal jsem to vlastně hned, jak jsem vešel. Všeobecné okamžité odmlčení, zraky všech obráceny na mne.</p>
			<p class="MLP-text para-style-override-1">Pozdravil jsem na všechny strany. Pod mýma nohama skřípal bílý, čerstvě nasypaný písek. Usedl jsem k&nbsp;stolu, u&nbsp;něhož seděl jediný muž. Ten na můj pozdrav jen němě kývnul. Hned tu byl malý, složitý hostinský. „Ah pan doktor! No to nás těší, že nás pan doktor také jednou zde dole navštíví. Jakpak, spokojen s&nbsp;obědy a&nbsp;večeřemi?“ Povídám, že zcela spokojen; měl bych sice leckterou výtku, ale člověk si musí lidi získat, někdy i&nbsp;malou lží. „Nu to mne těší, jen když jsou moji hosté spokojeni, já nic jiného na světě nechci. Ti pánové se zajisté už znají?“ Dívám se na neznámého mně pána, který s&nbsp;nehybně zaškareděnou tváří hledí před sebe. „Že ještě ne? Ale vždyť ti pánové jsou sousedé a&nbsp;bydlejí nad sebou! Pan doktor Krumlovský, pan krejčí Sempr.“ Pravím: „No tak vida,“ a&nbsp;podávám panu Semprovi ruku. Krejčí jen trochu hlavu nadzdvihl, posunul oči po stole o&nbsp;kousek dál a&nbsp;podává ruku svou neohrabaně jako slon tlápu. Divný člověk! Ale už je tu sklepník, aby obsloužil. Miluju mužskou obsluhu. Sklepnice má vždycky alespoň jednoho milého, a&nbsp;s&nbsp;tím pak zasedá v&nbsp;koutcích a&nbsp;šušlají; host aby pořád klepal.</p>
			<p class="MLP-text para-style-override-1">Dokud večeřím, nevidím a&nbsp;neslyším. Ale když jsem hotov a&nbsp;zapálím si cigáro, hledím jasně kolem a&nbsp;jsem velmi vnímavý. Naproti u&nbsp;stolu několik pánů v&nbsp;živém hovoru. O&nbsp;stůl dál dva mladí lidé. Vlevo od nás pán, paní, dvě slečny, vojenský nadporučík, ale ne příliš mladý a&nbsp;trochu tlustý. U&nbsp;všech stolů se hlasitě smějí, zvlášť u&nbsp;stolu vlevo. Mladší slečna se na mne dívá. Má pěkné zoubky, veselé oči, ať se tedy dívá! Pan otec její má hlavu zcela zvláštní, samý pravý úhel a&nbsp;nahoře všechny šedé vlasy sebrány do šťopky. Vypadá to jako čtyřstěnná skleněná láhev, naplněná pivem, a&nbsp;nahoře hrdlo s&nbsp;pěnou. Hlavičky dcerušek jsou také lahvičkami, ale baňatějšími.</p>
			<p class="MLP-text para-style-override-1">Jen u&nbsp;našeho stolu je ticho. „Jakpak se daří obchod, pane Sempře?“ začínám. Trochu sebou pohnul, pak mu skáplo se rtů: „Nu&nbsp;– tak.“ Příliš výmluvným se nezdá. „Máte mnoho tovaryšů?“&nbsp;– „Jen dva&nbsp;– doma&nbsp;– dávám práci mimo.“ Vida, přece celá řada slov! „Máte rodinu, pane Sempře, to se rozumí.“&nbsp;– „Ne.“&nbsp;– „Aj&nbsp;– mládenec?“&nbsp;– „Ne.“ Nějak to jím pracuje, konečně dodává: „Vdovec&nbsp;– už tři leta.“&nbsp;– „To je vám teskno bez ženy a&nbsp;dětí.“&nbsp;– Zase namáhání, konečně: „Mám holku&nbsp;– sedmiletou.“&nbsp;– „Měl byste se tedy zase oženit.“&nbsp;– „Měl.“</p>
			<p class="MLP-text para-style-override-1">Hostinský přisedá k&nbsp;našemu stolu. „To je hezké,“ pravím, „že pan hostinský nás ctí svou návštěvou.“&nbsp;– „Moje povinnost, žádá toho obchod. Hostinský musí od stolu k&nbsp;stolu, hosté to vidí rádi, vykládají si to za ukrutnou čest.“ Chci se smát, jakoby vtipu, ale pohlédnu mu do očí&nbsp;– mžourají líně bez jakéhokoli záblesku myšlenkového&nbsp;– mínil to doopravdy? Zdá se být hlupák. Ale ty oči! Jaktěživ jsem tak světle zelených neviděl. A&nbsp;pleť rudá a&nbsp;vlasy zrovna tak rudé jako pleť, takže se zdají jen jako roztřepené pokračování kůže. Jakmile se na něho dívám jen o&nbsp;kousek dál, rozechvívá se kontura jeho hlavy. „Máme teď pěkné počasí,“ míním, aby řeč neusnula.&nbsp;– „Eh co, když je pěkně, jdou lidé na procházku a&nbsp;hostince jsou prázdny. Já si dnes odpoledne také vyšel do ulic, ale brzy jsem se zas vrátil. Slunce mně hřálo do zad, a&nbsp;když mně hřeje slunce do zad, je vždycky bouřka. Dnes ale nebyla.“ Hryžu si rty. „No ve městě,“ míním zas, „neškodí procházečům bouřka nebo déšť. Deštník pomůže.“&nbsp;– „Já neměl deštník.“&nbsp;– „Tedy sejde trochu rychleji domů.“&nbsp;– „Když jdu rychleji, tak se přec neprocházím!“&nbsp;– „Tedy se vstoupne pro chvilkový jarní déšť trochu někam do průjezdu.“– „Když stojím v&nbsp;průjezdě, tak se přec neprocházím také!“ Vskutku hlupák! Teď si zívnul. „Jste unaven?“&nbsp;– „I&nbsp;já šel včera časně spat a&nbsp;tu pak druhého dne záhy zas zívám.“&nbsp;– „Nebylo hostí nejspíš.“&nbsp;– „I&nbsp;seděli tu dlouho. Ale já měl včera špatné pivo, nechutnalo mně&nbsp;– nač bych se mořil?“ Originální typ!</p>
			<p class="MLP-text para-style-override-1">U&nbsp;stolu vlevo nadporučík se dostal do ohně. „To já pravím, že neví tisícátý, kolik je druhů šimlů! <span class="MLP-znak-kurziva-11b">Sedmnáct</span> druhů, ano! Atlasový je nejvzácnější, musím vám říci. Krásný kůň! Kolem očí a&nbsp;úst růžově bílý. Kopyta má světle žlutá&nbsp;–“</p>
			<p class="MLP-text para-style-override-1">Vtom vešel nový host. Dle odmlčky a&nbsp;zraků vidím, že nahodilý cizinec. Host jde k&nbsp;zadním stolkům a&nbsp;sedne. Hovor jde dál. Nadporučík vykládá, že „šiml se rodí černý“. Ta mladší se na mne pořád dívá&nbsp;– copak jsem nějaká brůna?</p>
			<p class="MLP-text para-style-override-1">Dopil jsem. Hospodský jakoby nic. Sklepník Ignác také jakoby nic. Klepám a&nbsp;Ignác přiletí jako bláznivý. Mne Ignác zajímá, sleduju ho stále zrakem. Je už asi čtyřicátník, nosí knoflíčkové stříbrné náušnice v&nbsp;uších a&nbsp;v&nbsp;pravém uchu má bavlnku. Vypadá tak trochu jako Napoleon&nbsp;I., ale jako ukrutně hloupý Napoleon&nbsp;I. Velké klapky oční zavírají se vždy teprv po delších časových mezerách; vypadá to jako vážná interpunkce myšlenek, ale vsázím se, že Ignác nemyslí nic. Postaví se sem tam a&nbsp;stojí zadumán; když někdo klepe, Ignác sebou náhle škubne a&nbsp;letí.</p>
			<p class="MLP-text para-style-override-1">U&nbsp;stolu naproti mluví se teď o&nbsp;polštině. Tam pozoruju napořád divný způsob řeči ve „vtipném“ vzájemném se oslovování. Samé „nose!“, „ucho!“ a&nbsp;před tím nějaké zvířecí epiteton<span class="char-style-override-1"><a id="footnote-27518-128-backlink" class="footnote-link" href="#footnote-27518-128">128</a></span>&nbsp;– je to divné. Tvrdí tam teď kdosi, že kdo umí česky a&nbsp;německy, umí také polsky. Polština je prý jen smíšeninou obou těch jazyků. Např.: „Co se fraguje<span class="char-style-override-1"><a id="footnote-27518-129-backlink" class="footnote-link" href="#footnote-27518-129">129</a></span> pan?“</p>
			<p class="MLP-text para-style-override-1">Zas někdo vchází. Postava zavalitá, jako kořenatý pařez. Patrně každodenní host, usmívá se a&nbsp;přisedá k&nbsp;našemu stolu. „Také pan soused,“ míní přistupující zas hostinský, „pan doktor Krumlovský, pan Klikeš, obuvník.“ Pan Klikeš mně podává ruku. „Hezký chlapík, jak náleží hezký! Po vás se musí děvčata bláznit, pane doktore!“ Jsem v&nbsp;rozpacích, myslím docela, že se trochu červenám. Rád bych se tvářil nenuceně a&nbsp;s&nbsp;úsměvem se rozhlídl, např. na tu mladší, ale nejde to. „Hezčí je než ty,“ směje se hostinský, „ty s&nbsp;tou doličkovanou tváří jako formička na pokroutky!“&nbsp;– „Safra, safra,“ míní Klikeš a&nbsp;šoupe nohama po písku, „copak jsi dostal od obce rozkaz, abys také jednou umyl podlahu?“ Smích. „Ano, pane doktore, tady se dřív nemyje. A&nbsp;jednou za rok přijdou dva policajti a&nbsp;odvedou ho do koupele. Někdy musí přijít tři, jak se brání.“ Všeobecný, hlučný smích. Patrně je Klikeš humorista společnosti. Kousat umí, musím se sám smát s&nbsp;sebou. Ale jeho hrbolovitá, drsná tvář není zlá, oko je chytré, avšak upřímné. „Má pravdu, že šetří,“ dodává teď, „potřebuje mnoho, nestačím na něho pít.“ A&nbsp;už je sklenici na dně. „Teď bych také něco večeřel.“ Mluví s&nbsp;živými posuňky, ruce jsou skoro pořád nad hlavou a&nbsp;pan Klikeš vypadá pak jako pařez s&nbsp;kořeny vzhůru.</p>
			<p class="MLP-text para-style-override-1">Ti dva mladí lidé, kteří sedí osamělí, poroučejí sobě nyní, aby se jim postavila na kulečníku pyramidka, a&nbsp;vstávají. Dokud seděli, byli tak stejně velcí; ale teď je jeden kratičký a&nbsp;druhý až neslušně dlouhý. Znám jednoho, který, dokud v&nbsp;hostinci sedí za stolem, není nápadný pranic; když ale vstává, nemá to vstávání konce a&nbsp;všichni přítomní se rozesmějou. Cítí se nesmírně nešťastným.</p>
			<p class="MLP-text para-style-override-1">„Pořád nic,“ hubuje Klikeš hledě na jídelní lístek, „guláš&nbsp;– paprika&nbsp;– zadělávané drobečky&nbsp;– to jsou zadělávané drobečky z&nbsp;kapsy, ne, hospodo?“&nbsp;– „I&nbsp;mlč!“&nbsp;– „Takhle kdyby bylo vařené kuře!“&nbsp;– „To tak! Aby v&nbsp;kuchyni vařili jen pro tebe.“&nbsp;– „Což je to tak těžké? Vezme se vařené vejce a&nbsp;nechá se vysedět&nbsp;– hehehe!“&nbsp;– „Dej si vlasy z&nbsp;čela!“ Ironie, Klikeš má pleš jako církevní otec Quintus Septimius Florens Tertullianus.</p>
			<p class="MLP-text para-style-override-1">„Pst! Karlíček chytá blechu!“ zní to naproti. Všeobecné ticho, obracení hlav a&nbsp;napnutost. Ten, jenž se zove Karlíček, má vstrčenu ruku za košili na prsou. Na obličeji jeho sídlí klidný, sebevědomý úsměv. Teď ruku vyňal, zamnul palcem o&nbsp;ukazovač a&nbsp;položil něco na stůl. Smích, potlesk, ženské kousají do svých kapesních šátků. „On vám chytne každou blechu, ale každou,“ informuje mne Klikeš. Divím se slušně a&nbsp;ptám se: „Každou?“&nbsp;– „Ano, každou!&nbsp;– Ale, Ignáci, copak je s&nbsp;mou večeří? A&nbsp;mou sklenici mně přineste, já neměl ještě dopito! Já nemám nikdy dopito,“ obrací se zas na mne. Patrně vtip. „Hehe, vy jste čtverák,“ pravím a&nbsp;směju se. Ignác přichází z&nbsp;kuchyně. Jeho tvář má teď výraz stupňovaně hloupý. „Prosím, pane Klikeši, co jste si ráčil k&nbsp;večeři poručit?“&nbsp;– „To je strašné! Chlap to zapomene! Něco podobného není na světě! Já&nbsp;–“ ale Klikeš už taky zapomněl; teď to nevědí oba.</p>
			<p class="MLP-text para-style-override-1">Vyniká hlas paní matky. „Když má matka dvě dcery, nemá je nikdy přes dvacet let oblíkat stejně; sic z&nbsp;nich neprovdá žádnou.“ Vypočteno, aby poslouchající věděli, že žádné z&nbsp;její dvou stejně oděných dcer není ještě přes dvacet. Nevěřím.</p>
			<p class="MLP-text para-style-override-1">„Dejte si pozor, pane doktore, aby vám tu nepřipisovali,“ míní Klikeš polykaje guláš. „Náš hostinský býval vojákem&nbsp;– tenkrát si po hospodách čárky s&nbsp;tácku tajně umazával&nbsp;– teď je tajně na tácek připisuje&nbsp;– aby si to se svědomím vyrovnal.“ Směju se, to se rozumí. Chci zavést rozmluvu zas se Semperem, ale dovím se jen, že dopoledne chodí vždy do vinárny.</p>
			<p class="MLP-text para-style-override-1">Ignác je ke kulečníku jako přišpendlen. Sleduje hru co nejživěji, patrně ale přeje menšímu. Někdy si poskočí. Teď skáče docela o&nbsp;jedné noze.</p>
			<p class="MLP-text para-style-override-1">Klikeš je po večeři. Nacpal dýmku a&nbsp;zapaluje si; v&nbsp;šlehajícím světle vypadá jeho tvář jako stará kovárna. Bafnul a&nbsp;rozhlíží se spokojeně kolem. Teď spočinul jeho zrak na cizinci, sedícím poblíž kulečníku. „To musí být švec,“ praví pro sebe s&nbsp;úsměvem. „Hade!“ volá pak hřmotně. Cizincem to škublo, ale nepohlídl sem. „Ševče!“ volá zase Klikeš. Cizinec obrací pomalu sem svou tvář, je pohněván. „Nejspíš nějaká hospodská moucha&nbsp;– pořád ožralá,“ praví pomalu a&nbsp;plivne.&nbsp;– „Co? Po mně plivat?“ rozzuřil se náhle Klikeš doopravdy, „po mně, pražském měšťanu?“ a&nbsp;chce vstávat. Hostinský ho tlačí zas na sedadlo a&nbsp;jde pak k&nbsp;cizímu. Klikeš tluče do stolu. Že prý ho neviděl jaktěživ nikdo ožralého, a&nbsp;když prý někdy pro nějakou velkou mrzutost trochu přebral, nebylo a&nbsp;nebude nikomu nic do toho. Hospodský vyvedl mezitím ochotně se sebravšího cizího kuchyní ven. Klikeš hubuje dál. Náhle venku v&nbsp;průjezdě hádka a&nbsp;šramot. Po chvilce vchází hostinský: „Teprv venku se nějak dopálil,“ povídá, „a chtěl zas sem, ale já ho vypravil na ulici. Hodil jsem jím jako uzlem do zastavárny.“</p>
			<p class="MLP-text para-style-override-1">Brzy je zas dřívější ruch. Pojednou u&nbsp;protějšího stolu potlesk. „Bravo, bravo! Löfler bude dělat mouchu&nbsp;– Löfleře, dělej mouchu!“ Potlesk všude. Klikeš se mne ptá, zdali jsem už viděl dělat mouchu. Já že ne. Informuje mne, to že je nesmírná švanda, že prý puknu smíchy. Já už to viděl tisíckrát; myslím, že v&nbsp;každém pražském hostinci je někdo, kdo „dělá“ mouchu. Nemohu to ani cítit. Löfler, který sedí zády ke mně, brání se. Že prý není dost ticho. „Ticho&nbsp;– ticho&nbsp;– pst!“ Je ticho a&nbsp;Löfler začíná bzučet. Nejdřív, jako by moucha letěla jizbou, pak jako by ducala po okně, nakonec ji chytne do sklenice, kde se bzučivě tluče. Potlesk, tleskám s&nbsp;sebou. Zraky jsou na mne obráceny, jak se mi to líbí. Klikeš míní: „Sakyventský chlapík! Tomu se hned tak někdo nevyrovná! My můžem někdy puknout smíchy.“ A&nbsp;vlívá sklenici za sklenicí do sebe, je patrně uvnitř rozehřát svou aférou. Někdy si klepne na žaludek a&nbsp;praví jakoby na omluvu: „Pořád ještě deset coulů pod normálem&nbsp;– hehe!“</p>
			<p class="MLP-text para-style-override-1">„Ale vy hrajete hloupě!“ zní to pojednou od kulečníku a&nbsp;hlavy se tam rázem obrátily. Nešťastný Ignác! Menší hráč, kterého protežoval, nezachoval se mu nějak a&nbsp;Ignác nemohl svou nelibost spolknout. Všeobecné vzbouření. Hráč praštil tágem na kulečník. Nadporučík křičí: „To je přílišné&nbsp;– ven s&nbsp;ním!“ Hostinský zuří, že vyžene Ignáce hned zítra ráno po účtu. Klikeš se mu směje do očí a&nbsp;ptá se: „Po kolikáté?“</p>
			<p class="MLP-text para-style-override-1">Zas se vlny utišily. Vešel podomní obchodník. Suchá, špinavá, neoholená postava v&nbsp;svítivě umouněném šatu. Nic neříká, jen staví krabici svou na stůl a&nbsp;podává hřeben&nbsp;– portmoné<span class="char-style-override-1"><a id="footnote-27518-130-backlink" class="footnote-link" href="#footnote-27518-130">130</a></span>&nbsp;– špičku&nbsp;– každý zavrtne jen záporně hlavou. Obchodník obejde němě všechny stoly, zavře krabici, zavěsí ji do řemenu a&nbsp;jde. Potlesk&nbsp;– „Pst, pst, ticho!“ a&nbsp;Löfler teď dělá jitrnici, jak se peče a&nbsp;syčí. Potlesk a&nbsp;smích. Jen Ignác zdrcen stojí opodál a&nbsp;mžourá očima bázlivě po místnosti.</p>
			<p class="MLP-text para-style-override-1">Ještě dělá Löfler zpívajícího volatého Tyroláka. Protivné, ale tleskám. A&nbsp;nadporučík se právě u&nbsp;stolu rozpovídal do hlasita a&nbsp;mluví tak, že já být otcem a&nbsp;mít vedle sebe ženu a&nbsp;dcery&nbsp;– vyhodil bych ho! Dá se vysvětlit leda tím, že už je s&nbsp;nimi dávno znám&nbsp;– ale pak ho měli už dávno vyhodit.</p>
			<p class="MLP-text para-style-override-1">Já se teď poroučím a&nbsp;jdu.</p>
			<p class="MLP-text para-style-override-1">Bavil jsem se vcelku dobře. Člověk musí mít zdravý smysl pro ty malé lidi.</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Nevstal jsem časně. Jak jdu večer do hostince, spím ráno pak dlouho&nbsp;– já ráno spím vlastně vždycky dlouho, ale jsou prý lidé, kteří s&nbsp;největší chutí vstávají. Neškodí: dobře se prospat, dobře pak studovat!</p>
			<p class="MLP-text para-style-override-1">Překrásný den! Nemohl jsem odolat, sedím při dokořán otev­řených oknech. Přitom ovšem zalehne každý zvuk z&nbsp;celého domu ke mně, ale vidím, že mne mnoho neruší&nbsp;– působí to celkem jako vzdálený jez a&nbsp;je alespoň změna naproti únavné monotonii zavřeného pokoje. U&nbsp;krejčího Sempra nade mnou někdo zpívá, nejspíš tovaryš; zpívá prostě a&nbsp;neuměle. Komická píseň! „A&nbsp;to pro tu příčinu&nbsp;– že nemá žádnou manýru-u“&nbsp;– hehe!</p>
			<p class="MLP-text para-style-override-1">Vploužil se ke mně Pepík. To si nesmí navykat, ale mírně se mu to naznačí. „Pojď sem, Pepíčku, umíš také zpívat?“&nbsp;– „Baže“&nbsp;– „Tak mně zazpívej něco, něco hezkého, víš?“ Kluk začal: „Měla jsem holoubka.“ Ale pak si to spletl a&nbsp;místo „doubek“ zpíval na „zelený zoubek“, jemu je to jedno. Copak ví takové pražské dítě o&nbsp;doubku! „Tak a&nbsp;teď jdi. Víš, já musím být pořád sám, nesmíš sem chodit.“ Pepík šel. Líbí se mi.</p>
			<p class="MLP-text para-style-override-1">Studuju teď řád směnečný a&nbsp;míchám to příjemně se zákonem obchodním.</p>
			<p class="MLP-text-bez1radku--12-0 para-style-override-1">Strašný rámus u&nbsp;malířů. Veliká výplata Pepíka. Chci zavřít okno, malíř to pozoruje a&nbsp;volá přes dvůr: „Prokletý takový kluk! Nedá a&nbsp;nedá pokoje!“&nbsp;– „Copak udělal Pepíček?“&nbsp;– „Šibeničník mně sežral psaní od bratra faráře, a&nbsp;já teď nevím, co odpovědít!“ Zavřel jsem okno, beztoho také tovaryš nade mnou pořád ještě „nemá žádnou manýru-u“.</p>
			<p class="MLP-text-bez1radku--12-0 para-style-override-1">Obědval se Semprem a&nbsp;hostinským dole. Pozoroval Ignáce, jux! Chvilku rovnali spolu u&nbsp;vedlejšího stolku účet po včerejšku. Ignác pohlíží stranou s&nbsp;hloupým výrazem neskonalého strachu na pána, patrně očekává každou chvíli výpovědi včera slíbené; roztřepená kontura pánova kýve se sem tam, oči líně mžourají, patrně neví pán o&nbsp;včerejšku už ani muk. Ukončili účet a&nbsp;Ignác si poskočil.</p>
			<p class="MLP-text para-style-override-1">Hostinský přisedl. „Dobrá polívka,“ povídám.&nbsp;– „Jakpak ne!“ míní hostinský.&nbsp;– „A&nbsp;copak bych si dal takhle k&nbsp;masu, Ignáci?“&nbsp;– „Co je libo.“&nbsp;– „Trochu červené řípy mně dejte.“&nbsp;– „Ne.“&nbsp;– „Co ne? Vždyť je napsána na lístku.“&nbsp;– Ignác mlčí. Hostinský se drží smíchy v&nbsp;boku, konečně vykucká: „Přinesu sám, pane doktore. On nemůže&nbsp;– on nemůže –.“ Dívám se udiveně.&nbsp;– „Ano, on, jak vidí červenou řípu, padne do mdlob; trulda si vzpomene vždycky na ssedlou lidskou krev.“&nbsp;– Dobré chutnání!</p>
			<p class="MLP-text para-style-override-1">Takto oběd bez oživující zábavy. Hostinský není k&nbsp;ničemu. „Co je dnes v&nbsp;novinách?“ ptám se.&nbsp;– „Já je nečtu. Já si zajdu někdy naproti ke kupci a&nbsp;zeptám se, jak to stojí.“&nbsp;– Pozoruju, že stěna kolkolem hostince je dole jakoby nepravidelně pokopána. „Co je to?“&nbsp;– „I&nbsp;to zde bývala přede mnou tančírna a&nbsp;vykopali to při tanci.“&nbsp;– „A&nbsp;jak jste vy zde už dlouho?“&nbsp;– „Já? Na dvanáctý rok.“ A&nbsp;Sempr nemluví skorem nic. „Eh“ a&nbsp;„m“ jsou jeho hlavní slova.</p>
			<p class="MLP-text-bez1radku--12-0 para-style-override-1">Byl jsem k&nbsp;večeru v&nbsp;zahrádce. Půl domu tam bylo; teď znám už, mimo mladý párek z&nbsp;druhého patra a&nbsp;svého konduktéra, obyvatele všechny, a&nbsp;když si na ně vzpomenu, jde mně trochu hlava kolem. Panu Provazníkovi, který bydlí nad malířem, nerozumím nadobro. Spatřil jsem ho dřív několikrát u&nbsp;okna, zdálo se mně, že má žlutý, tenounký obličej jako nudličku. Teď vidím proč. Kolem tváře má kratičký černý vous, vyholený na rtech a&nbsp;na bradě, odtud zdaleka ta čára. Vlasy má už skoro šedivé, je tak as padesátník a&nbsp;chodí silně shrblý.</p>
			<p class="MLP-text para-style-override-1">Když jsem vystoupl po několika schůdcích do zahrádky, chodil Provazník pozadím, a&nbsp;v&nbsp;pravém koutě, v&nbsp;altánu, byla celá společnost: pan domácí, slečna domácí, malíř, malířka, Pepík. Černé, zimničné oči domácího hleděly na mne jako na člověka zcela cizího. „Tatínku, vždyť je to pan doktor Krumlovský!“ zazněl lahodný alt.&nbsp;– „Ah pan doktor&nbsp;– ano, zapomněl jsem,“ a&nbsp;podává mně svou suchou, horkou ruku.&nbsp;– „S&nbsp;vaším dovolením hodlám zde také v&nbsp;zahrádce pookřát.“&nbsp;– „Prosím,“ zakašlal a&nbsp;plivnul mně na botu. Sedli jsme si. Já nevěděl co mluvit; ticho nastalé bylo ostatním snad lhostejné, mně ale bylo trapné; zdálo se mně, že čekají, jakým se pan doktor osvědčí být zábavným chlapíkem.</p>
			<p class="MLP-text para-style-override-1">Nevidím pomoci jinde než v&nbsp;Pepíkovi. „Pojď sem, Pepíčku, jakpak se máš?“&nbsp;– Pepík se mně přitulil k&nbsp;nohám a&nbsp;opřel loktem o&nbsp;koleno. „Povídej mně zase něco,“ vybízí mne.&nbsp;– „Já ti mám něco povídat? Hehe, čtveráku, on si pamatoval, že jsem mu ondyno všelicos vypravoval.“&nbsp;– „Povídej nějakou pohádku.“&nbsp;– „Pohádku? Já ale žádnou neumím,&nbsp;– počkej, já ti přece jednu povím.“ A&nbsp;začal jsem hlasem opravdovým: „Byl jednou jeden král. Dobře. Ten neměl žádných dětí. Dobře. Tu napadlo najednou nejstaršímu jeho synu, že půjde na vandr.“ Všeobecný smích. Malíř míní: „Pan doktor je nějaký čtverák!“ a&nbsp;stírá si dvě velké slzy, které mu vyhrkly z&nbsp;vodnatých očí. Malíř je patrně rozumný člověk a&nbsp;mně lichotí jeho uznání. Je vždycky dobře, když člověka považují za vtipného. „No ale, povídejte dál, ta pohádka je také pro velké děti,“ pobízí malíř. Jsem v&nbsp;nových nesnázích. Pohádka ani nejde dál, je tou pointou ukončena, ale ti dobří lidé toho nechápou. Odvažuju se co vtipná hlava na improvisaci, snad to nějak půjde. Povídám&nbsp;– povídám&nbsp;– ale nejde to, cítím znenáhla, že mluvím už hloupě. Společnost přestává naslouchat, rozhovořuje se mezi sebou, jsem ukrutně rád. Jen Pepík naslouchá, hladím ho po vlasech. Ale nějaký konec musí pohádka mít, už koktám. Šťastná myšlenka! Pojednou vezmu Pepíkovu ruku, jako bych ji teď teprv pozoroval, a&nbsp;povídám: „Pepíčku&nbsp;– koukni se&nbsp;– jak máš špinavé ruce!“&nbsp;– Kluk se podíval na ruce. „Sehni se, já ti něco pošeptám!“ A&nbsp;šeptá mně: „Dej mi dva šestáky, tak si je umyju!“ Vyndám tajně dva šestáky a&nbsp;strčím mu je. Kluk odhopkoval do zahrady, kde se objevila sedmiletá holčička Semprova.</p>
			<p class="MLP-text para-style-override-1">Dívám se na slečnu domácí, sedící vedle mne. Velmi otci podobna! Suchá tvář, tenounká, průsvitná ruka, malá bradička, malý nosíček, tak malý&nbsp;– může-li pak se za něj chytnout? Ale nehyzdí jí ten nosíček, tvář je dost ještě příjemná, oči jsou černy. Altový hlas její je věru sympatický. Podotýkám jen, že mám černé oči velmi rád, ženská s&nbsp;modrýma očima připadá mně vždycky jako slepá.</p>
			<p class="MLP-text para-style-override-1">„Jste muzikální, pane doktore&nbsp;–“</p>
			<p class="MLP-text para-style-override-1">„Krumlovský,“ vskočila dcera otci do řeči.</p>
			<p class="MLP-text para-style-override-1">„Ano, Otylko, já vím: pan doktor Krumlovský.“</p>
			<p class="MLP-text para-style-override-1">„Když jste mne ráčil navštívit, mluvili jsme už o&nbsp;tom. Hrával jsem kdysi na housle, ale i&nbsp;tomu už je ukrutně dávno.“ Neumím na housle ani sáhnout&nbsp;– ale vidím, že pan domácí mne více ani neposlouchá. Slečna se nakloní trochu ke mně a&nbsp;šeptá smutně přidušeným hlasem: „Tatínek má to neštěstí, že odpůldne vždycky ztrácí paměť.“ Domácí pán se sebral a&nbsp;mluví, jako by byl náhle ochraptěl: „Pojď, Otylko, chci se trochu tady procházet.&nbsp;– Ah tak, pane doktore&nbsp;– prosím, tadyhle cedulka.“ Podal mně podlouhlou bílou ceduličku, na níž stálo napsáno: „Churavím dnes krkem, prosím, abych byl omluven, mluvím-li ne dost hlasitě.“</p>
			<p class="MLP-text para-style-override-1">Teď přistoupl k&nbsp;nám Provazník. Usmívá se na mne, ale jeho úsměv je nějak ironický. Podává mi ruku.</p>
			<p class="MLP-text para-style-override-1">„Servus, pane doktore Kratochvíle.“</p>
			<p class="MLP-text para-style-override-1">„Jmenuju se Krumlovský.“</p>
			<p class="MLP-text para-style-override-1">„To je divné&nbsp;– já myslel, že každý doktor se jmenuje Kratochvíl<span class="char-style-override-1"><a id="footnote-27518-131-backlink" class="footnote-link" href="#footnote-27518-131">131</a></span>&nbsp;– hehehe!“ A&nbsp;jeho smích je sípavě ostrý.</p>
			<p class="MLP-text para-style-override-1">Vytřešťuju na něho zrak.</p>
			<p class="MLP-text para-style-override-1">„O&nbsp;čempak se pánové bavili?&nbsp;– Jakpak se máte, pane Augusto?“</p>
			<p class="MLP-text para-style-override-1">„I&nbsp;nějak omrkaně! Skoro nic co dělat.“</p>
			<p class="MLP-text para-style-override-1">„Tak tak&nbsp;– a&nbsp;kdykoli vás na schodech potkám, máte alespoň jeden mokrý obraz pod páždím. Vám musí být hračkou udělat denně dva!“</p>
			<p class="MLP-text para-style-override-1">Malíř se samolibě usmívá. „To je pravda&nbsp;– ať to zkusí někdo, někdo z&nbsp;těch ‚profesorů‘&nbsp;–“</p>
			<p class="MLP-text para-style-override-1">„Tedy byste mohl malovat podobizny do zásoby, hehehe! Ostatně je portretista tak něco jako nejzbytečnější člověk na světě. Kdyby neexistoval ani jediný portretista, obličejů by bylo na světě přece dost, a&nbsp;to prapodivných!&nbsp;– Pročpak nemalujete něco jiného?“</p>
			<p class="MLP-text para-style-override-1">Rád bych se smál, kousavá satira Provazníkova je neodolatelná, ale vidím, že malíř je v rozpacích&nbsp;– nač chudáka trápit!</p>
			<p class="MLP-text para-style-override-1">„Já byl původně historik,“ koktá malíř, „nic to neneslo, lidé nerozumějí historii. Jednou si objednal u&nbsp;mne jistý farář kapucínské kázání z&nbsp;Valdštýnova tábora, a&nbsp;udělal jsem mu obraz výtečný, to musím sám říci; ale když jsem byl hotov, nechtěl jej farář vzít a&nbsp;nevzal&nbsp;– chtěl mít kapucínské kázání bez kapucína&nbsp;– nu ano, farář!&nbsp;– A&nbsp;pak jsem měl pro radnici v&nbsp;Kuckově namalovat obraz Žižky. Ukrutný kříž! Poslal jsem jim nákres. Nelíbily se jim boty, abych prý se zeptal pana Palackého, jsou-li historické. Pan Palacký dal mi arci vysvědčení dobré. Ale v&nbsp;Kuckově měli znalce, jmenoval se Malina, a&nbsp;znalec Malina rozhodnul, že prý můj Žižka nevyhovuje požadavkům vojenským. Tahal jsem se s&nbsp;nimi dlouho a&nbsp;nakonec mně psali, že prý mému Blahorodí vynadají veřejně v&nbsp;novinách. Je nebezpečno být historikem.“</p>
			<p class="MLP-text para-style-override-1">„Malujte tedy žánry. Na příklad, jak dráteník spravuje opilému flautistovi<span class="char-style-override-1"><a id="footnote-27518-132-backlink" class="footnote-link" href="#footnote-27518-132">132</a></span> flautu. Nebo ‚myš v&nbsp;dívčí škole‘. Myš nemusí být vidět, ale děvčata i&nbsp;s&nbsp;učitelkou jsou všechny nahoře po škamnách<span class="char-style-override-1"><a id="footnote-27518-133-backlink" class="footnote-link" href="#footnote-27518-133">133</a></span>&nbsp;– ta různost zděšených tváří!“</p>
			<p class="MLP-text para-style-override-1">„Hehe&nbsp;– i&nbsp;já žánry maloval taky. Já měl jeden i&nbsp;ve výstavě, pěkný. Tenkrát bylo ještě všecko německé a&nbsp;můj žánr se jmenoval Häusliche Arzenei<span class="char-style-override-1"><a id="footnote-27518-134-backlink" class="footnote-link" href="#footnote-27518-134">134</a></span>. Muž leží v&nbsp;posteli, žena mu nese horkou pokličku&nbsp;–“</p>
			<p class="MLP-text para-style-override-1">„E&nbsp;fuj!“</p>
			<p class="MLP-text para-style-override-1">„No pročpak? Pokličku nebylo ani vidět, byla obalena ubrusem, aby nevychladla.“</p>
			<p class="MLP-text para-style-override-1">Rád bych pomohl malíři z&nbsp;nesnází, ale nevím hned jak. „Jakýpak máme dnes den?“ pravím k&nbsp;Provazníkovi dosti neobratně.</p>
			<p class="MLP-text para-style-override-1">„Moh jste se podívat našemu domácímu na límec u&nbsp;košile, pane doktore Kratochvíle,“ ušklíbl se Provazník: „převléká se týdně jen jednou&nbsp;– dnes je dle límce už čtvrtek.“</p>
			<p class="MLP-text para-style-override-1">Impertinentní chlap! „Chudák&nbsp;– to je zcela zvláštní neštěstí, odpůldne ztrácí prý vždy paměť?“</p>
			<p class="MLP-text para-style-override-1">„Ano, nejspíš že kdysi prodával slaměné klobouky. Kteří prodávají slaměné klobouky, jsou konečně celí pitomí tou sírou&nbsp;– zvlášť Tyroláci&nbsp;– nedovedou pak už ani adici<span class="char-style-override-1"><a id="footnote-27518-135-backlink" class="footnote-link" href="#footnote-27518-135">135</a></span>.“</p>
			<p class="MLP-text para-style-override-1">„Ale zdá se, že je dobrý člověk, ctihodný člověk.“</p>
			<p class="MLP-text para-style-override-1">„Ctihodný, ale hloupý, má tak as pět korců<span class="char-style-override-1"><a id="footnote-27518-136-backlink" class="footnote-link" href="#footnote-27518-136">136</a></span> horizontu. Znám ho už přes dvacet let.“</p>
			<p class="MLP-text para-style-override-1">„Jeho dcera chudáka as ošetřuje dobře. Je to příjemná ženština, arci ne už zcela mladá.“</p>
			<p class="MLP-text para-style-override-1">„Pouhá zvědavost od ní. Ze ženské zvědavosti přišla o&nbsp;dvacet let dříve na svět, a&nbsp;teď ji to mrzí. Upřímná holka, vynadala mně už často.“</p>
			<p class="MLP-text para-style-override-1">Není mně volno při impertinencích Provazníkových. „Pojďme se trochu pobavit s&nbsp;panem domácím,“ pravím.&nbsp;– „Pojďme,“ praví ochotně malíř a&nbsp;klepe Provazníkovi na záda. Provazník se při každém klepnutí lekavě zachvěje a&nbsp;rychle se sbírá.</p>
			<p class="MLP-text para-style-override-1">Oba se zdvihli. Odchod mužů náhle vytrhnul malířku z&nbsp;hlubokého přemýšlení, kterému se byla oddala, stojíc opřena o&nbsp;veřej altánu. „Víš co, muži, já udělám k&nbsp;večeři míchané vejce!“&nbsp;– „Dobře,“ dí malíř a&nbsp;jde dál. Příležitosti té používá Augustka, aby mne šišlajíc ubezpečila, že měla jinaké ženichy a&nbsp;že se všichni mužští po ní bláznili. Chci jí nějak zalichotit a&nbsp;pravím, že je to teď ještě vidět.&nbsp;– Co že je ještě vidět?&nbsp;– Já teď nevím, jak to mám říci, konečně vypravím ze sebe, že je vidět, že bývala krásna. Augustka vyhrnuje nos&nbsp;– – no, že prý ještě není tak stará. A&nbsp;když se oblíkne&nbsp;– najednou spustila rychle jako kávový mlýnek&nbsp;– „Teprv ondy řekl někdo, který šel za mnou: ‚Ta je jako k&nbsp;nakousnutí.‘ Nu a&nbsp;zpředu nepotřebuje se nikdo na mne dívat.“ Koktal jsem něco, ale už byla pryč.</p>
			<p class="MLP-text para-style-override-1">Vystoupil jsem do zahrádky k&nbsp;ostatním. Domácí se na mne usmívá, jako že mne zná, a&nbsp;podává mně ještě jednou svou cedulku s&nbsp;tímtéž zas nápisem. Mluvilo se něco o&nbsp;cukrovarech. Chci se rehabilitovat stran vtipnosti své. Ptám se: „Rozumí slečinka snad cukrovarům?“&nbsp;– „Ó&nbsp;ne!“&nbsp;– „Ale cukrlatům jistě ano?“ Směju se hodně, neboť je známo, že když jeden srdečně začne se smát, strhne ostatní s&nbsp;sebou. Nestrhl jsem ale nikoho. Zdá se, že vtipu neporozuměli.</p>
			<p class="MLP-text para-style-override-1">Domácí se mne ptá, jsem-li muzikální, a&nbsp;šlápnul mně přitom na nohu. „Ne,“ pravím omrzele, ale hned nato je mně ho líto a&nbsp;dodám: „Ráčíte nejspíš často chodit do opery?“</p>
			<p class="MLP-text para-style-override-1"><span>„Nechodím, není to pro mne. Já slyším na pravé ucho o&nbsp;půl tónu výš a&nbsp;to nejde.“ Podivný člověk, odpůldne ztrácí paměť a&nbsp;slyší na pravé ucho o&nbsp;půl tónu výš! „Já sedím raděj při pianě doma a&nbsp;pracuju.“&nbsp;– „Komponujete?“&nbsp;– „Teď ne, teď už několika let opravuju pořád Mozarta. Až budu hotov, uvidíte, jak bude Mozart vypadat!“ A&nbsp;plivnul Provazníkovi na botu. Provazník otírá botu o&nbsp;trávník a&nbsp;míní: „Já nechodím taky už od let do opery. Kdybych šel, šel bych jen do Marty</span><span class="char-style-override-1"><a id="footnote-27518-137-backlink" class="footnote-link" href="#footnote-27518-137">137</a></span><span>.“</span></p>
			<p class="MLP-text para-style-override-1">Domácí mne vzal za ruku a&nbsp;odvedl od ostatních. Chce mně něco sdělit, ale nemůže s&nbsp;tím nějak ven; pořád slyším jen „sss“, jako když se vypouští pára z&nbsp;kotle. Třikrát koktal „s“ kolem zahrady, pak z&nbsp;něho vyšlo, že „v kapustě není fosfor“. On tedy také někdy koktá, a&nbsp;sice na „s“. Dal mně pak zase cedulku.</p>
			<p class="MLP-text para-style-override-1">Nato mne chytil a&nbsp;odvedl malíř stranou do kouta. Zdali prý jsem pozoroval, jak klepal Provazníkovi na záda? Kdyby mne také někdy Provazník zlobil, abych ho poklepal po zádech, zcela lehýnce jen, on že hnedle zkrotne. Zlý člověk prý, ten Provazník.</p>
			<p class="MLP-text para-style-override-1">A&nbsp;hned po něm mne odvedl zas Provazník stranou. Co prý ří­kám myšlence, aby se založila společnost na dělání ostrovů po Vltavě. Pohlédl na mne vítězoslavně. Povídám, to že je myšlenka přímo brilantní. „Nu tak vidíte, a&nbsp;takových já mám víc! Ale není teď lidstvo pro myšlénky. Tamhle s&nbsp;těmi hlupáky bych o&nbsp;tom ani nepromluvil.“</p>
			<p class="MLP-text para-style-override-1">„Teď bychom si mohli tady zahrát šístku,“ nutí malíř. Dobrá, zahrajeme, hodinku. Karty jsou v&nbsp;šupleti v&nbsp;malířově altánu. Usedli jsme k&nbsp;malému stolku a&nbsp;rozhodili se, já hraju s&nbsp;domácím, malíř a&nbsp;Provazník proti nám.&nbsp;–</p>
			<p class="MLP-text para-style-override-1">Pěkná hra! Domácí se ptá po každé ještě při posledním štychu, jaké jsou trumfy. Nikdy neví, jakou barvu jsem nadhodil, a&nbsp;nepřinese mně jí. Vsázím se, že má figury, ale nehlásí ani jedné. Když se na něco ptám, podá mně cedulku přes stůl. Provazník a&nbsp;Augusta, to se rozumí, vyhrávají a&nbsp;řehtají radostí jako koňové. Vidím, že nezbývá než prostě odhazovat karty a&nbsp;platit krejcary. Otylie platí za otce, sic bychom nebyli hotovi ani s&nbsp;jedinou hrou, on pořád tvrdí, že už platil, a&nbsp;přitom mně šlape pod stolem na nohy. Stáhnul jsem nohy zpět a&nbsp;bavím se pozorováním, jak zimničně pracuje pod stolem jeho noha, hledajíc, na co by šlápla.</p>
			<p class="MLP-text para-style-override-1">Náhle se do mne domácí pouští, že hraju špatně, na špádské<span class="char-style-override-1"><a id="footnote-27518-138-backlink" class="footnote-link" href="#footnote-27518-138">138</a></span> eso že prý jsem mu nepřidal krále. Zatím ale se špády ani ještě nehrály a&nbsp;eso mám já sám. Domácí křičí dál, hlas jeho zní jako pozoun&nbsp;– a&nbsp;já mám v&nbsp;kapse patnáct cedulek! Otylie na mne hledí prosebně a&nbsp;bolestně&nbsp;– nu, rozumím a&nbsp;mlčím.</p>
			<p class="MLP-text para-style-override-1">Hráli jsme malou hodinku a&nbsp;prohrál jsem přes šedesát krejcarů.</p>
			<p class="MLP-text para-style-override-1">Domácí šel s&nbsp;Otylií domů, večerní chlad prý „neslouží jeho krku“. Provazník jde také. Služka malířova přináší rodině večeři. Žádám ji, aby mně přinesla z&nbsp;předu také něco k&nbsp;večeři a&nbsp;pivo.</p>
			<p class="MLP-text para-style-override-1">Pojedl jsem a&nbsp;malíř mne baví. Vypravuje, že prý nikdy nebyl náležitě uznán. Přinutili prý ho už v&nbsp;akademii, aby vystoupl před koncem studií; umělť víc než profesoři.</p>
			<p class="MLP-text-bez1radku--12-0 para-style-override-1">Sedím zas doma a&nbsp;hlava mně jde kolem.</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Nenechám nikdy okno víc v&nbsp;noci otevřené, ani při největším parnu! Po druhé hodině v&nbsp;noci byl u&nbsp;malířů rámus. Hlas paní Augustky měl sólo&nbsp;– hlas, že by jím pařez rozřízl. Vyrozuměl jsem, o&nbsp;co se jedná. Malíř přišel v&nbsp;nepříčetném stavu právě domů. Cítil to sám, bál se, že něco v&nbsp;pokoji porazí; když tedy vešel do pokoje, položil se na dveře a&nbsp;čekal&nbsp;– až si rozsvítí. To se rozumí, že stoje usnul a&nbsp;hřmotně padl.</p>
			<p class="MLP-text para-style-override-1">Při té příležitosti se mně vysvětlilo, proč už neslyším slavíka. Spouští teprv pozdě po půlnoci; snad přichází také teprv z&nbsp;hospody.</p>
			<p class="MLP-text-bez1radku--12-0 para-style-override-1">Spatřil jsem domácího a&nbsp;slečnu v&nbsp;zahradě. Chtěl jsem jednou domácího zas vidět, když je při dobré paměti, a&nbsp;sešel jsem tam. Bohužel nalezl jsem tam také Provazníka, kterého jsem oknem nebyl spatřil.</p>
			<p class="MLP-text para-style-override-1">Domácí seděl u&nbsp;spinetu a&nbsp;hrál. „Počkejte, pane doktore Krumlovský, zahraju vám jednu ze svých skladeb starých, píseň beze slov.“ A&nbsp;hrál. Nebylo to zlé, pokud rozumím, a&nbsp;hrál i&nbsp;na špatném nástroji virtuosně a&nbsp;s&nbsp;citem. Aplauduju. „A&nbsp;jak se vám to líbí, pane Provazníku?“&nbsp;– „No&nbsp;– já mám ze všeho nejraději Martu&nbsp;– ale vaše písnička je hezká, moh byste ji na hnůj hodit.&nbsp;– Poslouchejte, kdybyste takhle složil něco pěkného, co by bylo dobré proti štěnicím, já bych to pořád zpíval, souží mne ukrutně.“ A&nbsp;s&nbsp;chechtem se obrátil. Domácí dává mně posuňkem znamení, že v&nbsp;Provazníkově hlavě není vše v&nbsp;pořádku. Nato se Provazník ke mně sehne a&nbsp;šeptá: „Dal bych něco za to, kdybych se jednou mohl podívat do hlavy nějakého muzikanta. Tam to musí vypadat&nbsp;– ty hlavičky se šťopkami&nbsp;– mozek jakoby pokrytý samými červy!“ Domácí pozoruje, že se mluví o&nbsp;něm, a&nbsp;bručí, že „kládou se nešoupe jako sirkou“. Chci vše napravit a&nbsp;ptám se nahlas: „Vy, pane Provazníku, jste se nezanášel nikdy hudbou?“&nbsp;– „Já? I&nbsp;ano! Tři leta jsem se učil houslím, flautě a&nbsp;zpěvu najednou, to je vlastně tedy devět let&nbsp;– a&nbsp;přec rozumím hudbě jen tak vcelku.“</p>
			<p class="MLP-text para-style-override-1">Obracím se k&nbsp;slečně s&nbsp;dvornou otázkou, jak spala. „Dobře&nbsp;– ale ráno, když jsem vstala, bylo mně nějak teskno, já nevěděla, co to je, a&nbsp;tedy jsem plakala.“&nbsp;– „Zcela bez příčiny to jistě nebylo! Moudrá dáma&nbsp;–“&nbsp;– „Vy myslíte, že jsem moudrá? Tatínku, pan doktor myslí, že jsem moudrá!“ a&nbsp;rozesmála se až zas do uslzení. Začal jsem vykládat, že slzy, dokud žijeme, tekou vlastně stále, člověk že to ale necítí. Jsem přesvědčen, že bych byl mluvil velmi zajímavě, ale když jsem byl as tak v&nbsp;polovici a&nbsp;mluvil o&nbsp;lesku lidského oka, vstal náhle domácí: „Otylko, pojď už, musíš přihlídnout k&nbsp;obědu!“ šli a&nbsp;nechali mne v&nbsp;rukou Provazníkových.</p>
			<p class="MLP-text para-style-override-1">Bylo mně nevolno vedle toho podivína. Hleděl na mne se zcela zvláštním úšklebkem a&nbsp;nepříjemný můj pocit rostl. Přece jsem nechtěl utéci a&nbsp;začal jsem sám konečně řeč. „Domácí musí být přece jen dobrý muzikant,“ povídám.&nbsp;– „Je, je, zvlášť prý umí dobře&nbsp;– no, jak se tomu říká?&nbsp;– když se dává něco do rozličných klarinetů?“&nbsp;– „Instrumentovat?“&nbsp;– „Ano. Ostatně, copak může být na tom těžkého! Flašinet a&nbsp;pes, když to jde dohromady, je to taky pěkné.“ Musil jsem se smát. Provazník se na mne zadíval a&nbsp;pronesl se: „Pane doktore, vy dnes vypadáte nějak špatně!“&nbsp;– „Já? Nevěděl bych&nbsp;–.“ Ale Provazník si přejel rukou čelo, jako by se chtěl vzpamatovat, a&nbsp;začal hlubokým hlasem pomalu a&nbsp;zcela opravdově:</p>
			<p class="MLP-text para-style-override-1">„Vy jste rozumný člověk, vás nebudu mít za blázna!&nbsp;– Víte, já mám žíravou nenávist proti všem lidem&nbsp;– moc mně v&nbsp;životě ublížili&nbsp;– tuze moc.&nbsp;– Po celou řadu let nevycházím už ani z&nbsp;domova. Ustával jsem ve vycházkách hned, jak mně začaly vlasy šedivět. S&nbsp;kýmkoli mluvíš, každý ti řekne jakoby v&nbsp;největším udivení: ‚Ale poslouchejte&nbsp;– na mou pravdu&nbsp;– vždyť vy už šedivíte!‘ Oslové!&nbsp;– ne? Teď arci jsem už šedivý jako německá myš. Ale já jsem si vymyslil něco na ně,“ a&nbsp;Provazník se počal blaženě usmívat. „Nežli někdo mohl jen ústa otevřít, pravil jsem k&nbsp;němu, jakoby všecek uděšen: ‚Pro pánaboha&nbsp;– copak je vám&nbsp;– vy vypadáte špatně!‘ Každý, ale každý se lekne a&nbsp;hned cítí, že je mu nějak nanic.&nbsp;– Ó,&nbsp;já je uměl prohánět!&nbsp;– Já jsem míval po léta zvláštní zalíbení v&nbsp;tom, zaznamenat si všechno a&nbsp;všechno, co jsem o&nbsp;kom slyšel, a&nbsp;držet si svůj materiál v&nbsp;přísném abecedním pořádku&nbsp;– navštivte mne jednou, ukážu vám celou registraturu malostranských lidí. A&nbsp;když se mně z&nbsp;lidstva pak rozlila žluč, vytahoval jsem balíček po balíčku a&nbsp;psal anonymní listy&nbsp;– lidé se mohli zbláznit, čeho všeho se dočtli o&nbsp;sobě od neznámého jim člověka&nbsp;– na mne nepřipad nikdo, nikdo! Vám to mohu říci, už se tím beztoho nezanáším. Chci napsat už jen jediný list&nbsp;– ten šťastný párek vedle mne mě mrzí&nbsp;– něco jim musím vyvést&nbsp;– ale posud bohužel nevím ničeho.“</p>
			<p class="MLP-text para-style-override-1">Zachvěl jsem se. Provazník vesele pokračoval a&nbsp;mluvil teď vždy rychleji. „Já vám byl chlapík! Co já jsem se ženských nasváděl, když jsem byl mlád! Necukejte sebou&nbsp;– vás nesvedu! Co se týče vdaných, mám čisté svědomí; ale na svobodné jsem měl namířeno. Hned co vzrostlý student jsem si z&nbsp;katalogů dívčích škol zapisoval ty, které se učily nejhůř; ty byly pak nejnevázanější. A&nbsp;pozor jsem dával na všechny studentské lásky&nbsp;– jak se dva rozhněvali, už jsem tu byl, pohněvaná milenka je snadný lup.&nbsp;–“</p>
			<p class="MLP-text para-style-override-1">Vyskočil jsem. Nemohl jsem to déle vydržet. „Odpusťte, musím domů&nbsp;–“ a&nbsp;už jsem pádil.</p>
			<p class="MLP-text para-style-override-1">Za mnou zněl hlasitý, ostrý chechtot.</p>
			<p class="MLP-text para-style-override-1">Měl mne za blázna?&nbsp;–</p>
			<p class="MLP-text-bez1radku--12-0 para-style-override-1">Konduktérka poklízí u&nbsp;mne teď, když sejdu dolů k&nbsp;obědu. Vidím ji jen někdy, když jdu kuchyní. Dobře tak!</p>
			<p class="MLP-text-bez1radku--12-0 para-style-override-1">Odpůldne rámus u&nbsp;malířů. Velká výplata Pepíka a&nbsp;způsobil ji včerejší můj dvoušesták. Pepíka přivedl veřejný posluha za ruku domů. Bylť si ho Pepík najímal, aby ho vzal na krk a&nbsp;dělal mu po ulici koníčka, zrovna před naším domem.</p>
			<p class="MLP-text para-style-override-1">Vyšlo najevo, že Pepík si byl pozval Semprovu malou Márinku, aby se na něho dívala. Tedy parádní jízda. Snad první láska? Možná; já byl po prvé zamilován, když jsem byl tři leta stár, a&nbsp;byl jsem také pro to bit.&nbsp;– Pepík je ale rozhodně příliš mnoho bit.</p>
			<p class="MLP-text-bez1radku--12-0 para-style-override-1">Navečer hospůdka. Titéž lidé a&nbsp;na těchže místech. Z&nbsp;počátku vzájemný hovor všech o&nbsp;českém divadle. Tlustý nadporučík sděluje, že byl také jednou v&nbsp;českém divadle a&nbsp;že se mu hra líbila, jak náleží. Dávali tenkráte „Die Tochter des Bösewichts“, ale on neví, jak to znělo po česku. Ptá se. Nikdo to neví. Nakonec tvrdí nadporučík zcela určitě, že se kus nazýval po česku „Huncvutova dcera“. Tajtrlík! A&nbsp;pak se mluvilo o&nbsp;divadle ještě dál, o&nbsp;rozdílu mezi hrou veselou a&nbsp;opravdovou. Zcela určitě zas tvrdil nadporučík, že opravdové drama musí mít pět aktů. Je prý to jako při regmentu, čtyři bataillony polní a&nbsp;jeden depot.</p>
			<p class="MLP-text para-style-override-1">Rozprava skoro doslova pak jaká předevčírem. Klikeš mluví o&nbsp;zadělaných drobečkách z&nbsp;kapsy, o&nbsp;dvou policajtech, kteří ročně jednou vedou hostinského do koupele, o&nbsp;vařeném kuřeti z&nbsp;vařeného vejce, a&nbsp;hostinský mu nadhodí formičku na pokroutky. Ale smích při každém vtipu jako předevčírem.</p>
			<p class="MLP-text para-style-override-1">Mladší slečna lahvička se zas pořád na mne dívá. Pije mne zrakem, jako když slunce pije vodu.</p>
			<p class="MLP-text para-style-override-1">Zas tentýž suchý, špinavý, neoholený podomní obchodník. Nic neříká, nic neprodá a&nbsp;jde. Ten chlap vypadá při tom tak komicky, že bych ho nechal, z&nbsp;pouhé dychtivosti po zábavě, umřít hlady. Snad udělal slib, že bude chodit pořád špinav po těchže hospodách, nic neříkat a&nbsp;nic neprodávat.</p>
			<p class="MLP-text para-style-override-1">Pak chytá Karlíček za všeobecné napnutosti blechu. A&nbsp;pak aplaus Löflerovi a&nbsp;bzučí moucha a&nbsp;syčí jitrnice. Patrně jsem celý program zdejší seznal hned napoprvé.</p>
			<p class="MLP-text para-style-override-1">Přec něco nového. Karlíček najednou vyzval Löflera: „Dělejme čuňata!“ Aplaus. A&nbsp;dělají čuňata. Oba vstrčí proti sobě pěstě pod stolní ubrus, pohybují jimi, jako když čuňata hýbou se v&nbsp;pytli, a&nbsp;kvičí k&nbsp;tomu tak přirozeně, že obraz je úplný. Vidím jen Karlíčkovi do tváře, oči se mu radostí nad děláním čuňat jenjen jiskří.</p>
			<p class="MLP-text-bez1radku--12-0 para-style-override-1">Dnes jsem, myslím, studoval až příliš málo.</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Strašná bouře v&nbsp;noci, teď ráno balzámový vzduch. Seběhnu s&nbsp;knihou do zahrádky, nikdo tam.&nbsp;–</p>
			<p class="MLP-text para-style-override-1">Přec tu někdo, ale jen Pepík. Pepíka nějak vyhodím a&nbsp;bude dobře. „Vidíš, Pepíčku, tedy jsi o&nbsp;ty dva šestáky přišel,“ a&nbsp;hladím ho po vlasech. Kluk se na mne podívá a&nbsp;pak se chytře usměje. „I&nbsp;ne&nbsp;– já je tatínkovi zase vzal!“&nbsp;– „Tak&nbsp;– a&nbsp;co teď s&nbsp;nimi uděláš?“&nbsp;– „Já vím&nbsp;– – ale neřekneš to nikomu?“&nbsp;– „To přec víš, že neřeknu.“&nbsp;– „Bedříšek mně slíbil, že mně řekne numera.“&nbsp;– „Kdopak je ten Bedříšek?“&nbsp;– „No, tady od lutristky kluk.&nbsp;– On dlouho nechtěl, ale slíbil jsem mu šesták a&nbsp;on mně teď řekne numera, jaká vyjdou.“ Půvabná naivnost dítěte! „A&nbsp;co uděláš se všemi penězi, až vyhraješ?“&nbsp;– „Ó,&nbsp;moc udělám&nbsp;– tatínkovi koupím pivo, mamince koupím zlatohlávkové šaty, a&nbsp;tobě koupím také něco.“ Pepík je kluk dobrého srdce.</p>
			<p class="MLP-text-bez1radku--12-0 para-style-override-1">Pepík je holomek!&nbsp;– Celý se třesu zlostí.</p>
			<p class="MLP-text para-style-override-1">Když začalo být teplej, vrátil jsem se domů. Bylo mně tak příjemno&nbsp;– darebák! Usednu, a&nbsp;probíraje v&nbsp;myšlenkách, co jsem byl dole studoval, maně se rozhlížím po pokoji. Náhle se zarazí zrak na Navrátilově kvaši: Moře v&nbsp;slunečním jasu. Sluneční jas ten tam&nbsp;– sbalené oblaky, tmavé nebe! Přistoupím blíž&nbsp;– obraz je samá hliněná kulička a&nbsp;stěna kolem také. Patrně Pepík z&nbsp;protějšího okna střílel sem dřevěnou rourou!</p>
			<p class="MLP-text para-style-override-1">Vzal jsem obraz a&nbsp;šel k&nbsp;malíři žalovat. Malíř se rozzlobil, Pepík nemilosrdně zbit hned přede mnou. Přihlížel jsem s&nbsp;rozkoší&nbsp;– takový kvaš!</p>
			<p class="MLP-text para-style-override-1">Že prý mně malíř obraz spraví.</p>
			<p class="MLP-text-bez1radku--12-0 para-style-override-1">Jen žádnou lenost!&nbsp;– Z&nbsp;pouhé lenosti jsem si objednal černou kávu hned při obědě dole, abych si ji sám pak nemusil vařit. A&nbsp;teď si musím sám kávu uvařit ještě jednu, abych tu první strávil.</p>
			<p class="MLP-text-bez1radku--12-0 para-style-override-1">Dnes se studuje zase špatně.&nbsp;– Slyším pojednou v&nbsp;kuchyni řinčet šavli. Copak nosí konduktéři teď šavle?</p>
			<p class="MLP-text-bez1radku--12-0 para-style-override-1">Volají na mne, nepřijdu-li dnes dolů do zahrádky, že prý si zase zahrajeme šístku.</p>
			<p class="MLP-text para-style-override-1">Neodpovídám.&nbsp;– Nepůjdu. Dole se hádají, jsem-li doma. Malíř tvrdí, že jsem. „Počkejte, já ho vyzpívám,“ slibuje Provazník. Postavil se pod mé zahradní okno a&nbsp;spustil skuhravým hlasem:</p>
			<p class="MLP-verse--I---12-12 para-style-override-1">„Tážete se, proč já knedle<br/>nejraději s&nbsp;mlíkem jím,<br/>počkejte, to já vám hnedle,<br/>ale hnedle vypovím&nbsp;–“</p>
			<p class="MLP-text-bez1radku para-style-override-1">zakuckal se smíchy a&nbsp;naslouchá. „Není tam,“ rozhodnul, „můj hlas by ho vytáh jako z&nbsp;láhve zátku.“</p>
			<p class="MLP-text-bez1radku--12-0 para-style-override-1">Přec mně nedalo a&nbsp;sešel jsem tam o&nbsp;něco později.</p>
			<p class="MLP-text para-style-override-1">Mluvilo se o&nbsp;bouřce. Malířka nás ubezpečuje asi desetkrát po sobě s&nbsp;nesmírnou důležitostí, že by jí nikdo nevěřil, jak ona se bojí bouřky. Malíř přisvědčuje: „Má žena se strašně bojí bouřky. Dnes v&nbsp;noci jsem musil do kuchyně a&nbsp;vzbudit služku; musila vstát, kleknout a&nbsp;modlit se. No ano, načpak ji máme?&nbsp;– Mrcha usnula! Dnes ráno jsem ji vyhnal.“&nbsp;– Provazník míní, že prý je to s&nbsp;modlením někdy těžká věc. Praví: „Já umím desatero, jen když začnu jako dítě odříkávat hned od počátku otčenáše, ale otčenáš si spletu vždycky u&nbsp;‚tak i&nbsp;na zemi‘ a&nbsp;musím pak vždy zas začít znovu.“&nbsp;– Malířka tvrdí, že věděla hned, že se musil někdo oběsit, takový vítr!, a&nbsp;ráno vypravovala prý mlíkařka, že se oběsil vysloužilec ve Hvězdě.&nbsp;– „Takový samovrah!“&nbsp;– Provazník neposlouchal a&nbsp;ptá se, koho ten samovrah zabil? „Nu ano, pak vím také, kdo to byl!“</p>
			<p class="MLP-text para-style-override-1">Oslovil jsem slečnu domácí, zdali se také bála? „Já o&nbsp;bouřce ani nic nevím, já ji zaspala,“ a&nbsp;zazvonila příjemným svým smíchem. Slečna upravuje velkou, čerstvě natřenou klec. Klec má podobu starobylého hradu, můstek zdvihací, vížky, arkýře. Zdali prý myslím, že se taková klec hodí pro kanára. Povídám: „Zajisté!“ a&nbsp;začnu něco vykládat, co zní asi jako, že kanár a&nbsp;středověký hrad a&nbsp;tento&nbsp;– strašně hloupé! Bůh ví, co to je&nbsp;– s&nbsp;jinými, i&nbsp;s&nbsp;nejduchaplnějšími ženskými zacházím jako s&nbsp;hračkami, s&nbsp;tou zde, přec jen jednoduchou, nedovedu mluvit! Jakpak je asi stará? Když se směje, vypadá jako devatenáct, když se dívá opravdově, je jí plných třicet&nbsp;– čert může člověka vzít!</p>
			<p class="MLP-text para-style-override-1">Provazník domlouvá vedle malířovi, aby, když maluje podobiznu, hleděl alespoň vždy také trochu k&nbsp;podobě, že prý je to skutečně dost důležité. Velké obecenstvo prý nerozumí pravému umění a&nbsp;žádá takových hloupostí. Pak mu sděluje, že ve Vídni teď malují portréty válcem; velký pokrok, za čtvrt hodiny je obraz vyválený. Malíř začíná Provazníkovi klepat po zádech a&nbsp;Provazník se odmlčuje.</p>
			<p class="MLP-text para-style-override-1">Přistupuje domácí a&nbsp;rozdává cedulky. Chraptí slabým hlasem.</p>
			<p class="MLP-text para-style-override-1">Provazník mne po chvíli bere stranou. Pro chudý pražský lid že se nedělá nic, pranic. Pořád prý se říká: nebohý lid!, žádná práce!, a&nbsp;přece se nic nedělá. On prý by dovedl se o&nbsp;to postarat. Má např. myšlenku, neříká, že je slavná, ale pomohla by mnohému chudákovi. Není pro ni ani snad zvláštních peněz potřebí, na malém ručním vozíčku malý kotýlek na stálé vyrábění páry a&nbsp;dost. S&nbsp;tím by mohl jezdit od domu k&nbsp;domu a&nbsp;parou čistit troubele od dýmek. Počítá, kolik je kuřáků v&nbsp;Praze, vyplatilo by se prý výborně. Co že té myšlence říkám? Obdivuju se jí.</p>
			<p class="MLP-text para-style-override-1">Zase šístka. Že prý zůstaneme, jak jsme se rozhodili včera, kvůli zvyku. Všechno jako včera, dnes ale sedmdesát krejcarů prohry. A&nbsp;ku konci domácí zase řve.</p>
			<p class="MLP-text para-style-override-1">Domácí se slečnou odejdou. Malíř a&nbsp;malířka se zadumají. „Zítra je neděle,“ praví konečně malíř, „víš co, kup husu!“</p>
			<p class="MLP-text-bez1radku--12-0 para-style-override-1">Klikeš nesmírně dopálen. Je u&nbsp;městské kavalerie, dnes jim umřel rytmistr a&nbsp;měli kvůli pohřbu schůzi. Klikeš navrhnul, aby telegrafovali do Vídně a&nbsp;vyprosili sobě milost, aby zemřelý byl teď ještě po smrti jmenován majorem, pohřeb že pak může být mnohem slavnější. Byl ve schůzi přec někdo rozumnější, zradil jim to a&nbsp;Klikeš zlostí ani nemluví.</p>
			<p class="MLP-text para-style-override-1">Rozpráví se dále o&nbsp;smrti. Také kupci na náměstí prý někdo umřel. Kdo? Hostinský sděluje: „I&nbsp;jenom otec, a&nbsp;ten už byl tak stár, že se sám za to styděl.“ Na co prý umřel? Na souchotě, jako před ním také zas jeho otec. To prý je tak, jak je to v&nbsp;které rodině zavedeno.</p>
			<p class="MLP-text para-style-override-1">Handlíř.&nbsp;– Ten chlap musil učinit slib!</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Takhle by to věru nešlo! To je studování? Pokračuju jako hlemýžď, myšlenky jsou pořád jinde nežli v&nbsp;knize. Nejsem vzrušen, lhal bych, ale jsem roztržit. Po mozku mně lezou figurky, moji sousedé; cítím, jak se tam hemží všechny najednou, a&nbsp;hned vynikne ta, hned ona, učiní před mým zrakem kotrmelec a&nbsp;vypravuje pak a&nbsp;šklebí se dle svého způsobu. Nic platno, změna se musí stát! Pro tyhlety lidi jsem se nestěhoval na Malou Stranu.</p>
			<p class="MLP-text-bez1radku--12-0 para-style-override-1">Jedenáct hodin. Slyším v&nbsp;kuchyni řinčení šavle; nejspíš je ten voják náš příbuzný. Kavalerista?</p>
			<p class="MLP-text-bez1radku--12-0 para-style-override-1">Pláč, pronikavý nářek malířčin; bolestný křik, kňučení a&nbsp;vytí malířova psa. Vyrozumím, že pes spáchal něco strašného: sežral malířčino portmoné i&nbsp;s&nbsp;obsaženými v&nbsp;něm rodinnými památkami, vlasy nebožtíka otce, cedulkou od svatební zpovědi a&nbsp;bůhvíčím.</p>
			<p class="MLP-text-bez1radku--12-0 para-style-override-1">Půl hodiny poměrného ticha, nato nový rámus u&nbsp;malířů. Malíř přišel domů, nejspíš z&nbsp;vinárny. Slyším ho hlasitě mluvit, pak nějak nadávat, konečně se rvavým hlasem rozléhají slova: „Tak! Já ti povídám, zkrnělý lunte, že husí játra patří hlavě rodiny! Celý svět ti to řekne, mizerná ošklebo!“ Malíř se celý rozkacený objevil u&nbsp;okna. Rychle jsem se sehnul pod okenní zídku. Po okamžiku slyším: „Pane Sempře, mám pravdu, nebo nemám, že husí játra patří hlavě rodiny!?“ Sempra neslyším, ale malíř křičí pak zas: „No tak vidíš, ty&nbsp;–.“ Nejspíš sobě malířka upekla játra z&nbsp;bolesti nad ztrátou rodinných památek. Naproti hlučí a&nbsp;zápasí hlasy dál, pojednou vynikne zas hlas malířův: „A&nbsp;ty dvě desítky taky sežral?&nbsp;– Copak budem teď jíst?“</p>
			<p class="MLP-text-bez1radku--12-0 para-style-override-1">Krásné, tichounké odpoledne. Nedělní klid, při jakémž je člověku tak volno. Nedalo mně a&nbsp;musil jsem dolů do zahrádky; je prázdna, posvátné ticho v&nbsp;ní.</p>
			<p class="MLP-text para-style-override-1">Procházím se volně, pohlížím na každý keř, na každou rostlinu, na všem jako by ležel pel nedělní. Je mně znenáhla blaze až do tesknoty, rád bych si poskočil jako dítě, ale někdo by mne mohl z&nbsp;okna vidět. Vzduch je tichý, a&nbsp;přec člověk naslouchá a&nbsp;je mu, jako by slyšel zvuky neskonale vzdáleného, bájně šumného světa. Zašel jsem do besídky a&nbsp;– poskočil jsem si&nbsp;– ah, jak je mně blaze! Ještě jednou&nbsp;– tak!</p>
			<p class="MLP-text para-style-override-1">Jdu z&nbsp;besídky do besídky. Zadívám se, zamyslím&nbsp;– myslím si zde tu, zde onu rodinu, všechny členy její, všechny jejich zvláštnosti&nbsp;– úsměv se rozhošťuje na tváři, bavím se.</p>
			<p class="MLP-text para-style-override-1">Špinet! Ten stařičký špinet s&nbsp;tím zastaralým slabounkým hlasem. Co as by mohl stařeček povídat. Kolikrát se u&nbsp;něho smálo, kolikrát vzdychalo, kolikrát duch letěl do sfér netušených harmonií!</p>
			<p class="MLP-text para-style-override-1">Přisednu a&nbsp;odklípnu jej. Pět oktáv&nbsp;– chudáčku!&nbsp;– Když jsem sám ještě hrával&nbsp;– ach, tomu už je dávno! Nechtěl jsem se učit, učitel také nedbal, přicházel jen kolem prvního pravidelně&nbsp;– ty časy mladé&nbsp;– zlaté!&nbsp;– Zadumal jsem se.</p>
			<p class="MLP-text para-style-override-1">Přec ještě musím něco umět?&nbsp;– Alespoň akordy.&nbsp;– Cis&nbsp;– E&nbsp;– A&nbsp;– zní to! A&nbsp;– D&nbsp;– Fis&nbsp;– výborně! Trochu výš&nbsp;– D, Fis, A&nbsp;– Fis, A, D&nbsp;–</p>
			<p class="MLP-text para-style-override-1">„Vždyť pan doktor hraje piano&nbsp;– to je hezké!“ slyším najednou hlas malířův. Trhnu sebou&nbsp;– za mnou stojí veškeré občanstvo zahradní naší republiky. Strnul jsem a&nbsp;strnut zůstal jsem sedět.</p>
			<p class="MLP-text para-style-override-1">„Zahrajte něco, pane doktore, prosím!“ šveholí slečna Otylie.</p>
			<p class="MLP-text para-style-override-1">„Já opravdu neumím pranic, slečno, ale pranic!&nbsp;– Jaktěživ jsem na piano nesáh&nbsp;– housle jsem hrával, je pravda&nbsp;–“</p>
			<p class="MLP-text para-style-override-1">„Ó,&nbsp;to je tím zajímavější&nbsp;– vždyť jsem slyšela čisté akordy&nbsp;– půjde to, věřte, prosím, prosím!“ a&nbsp;žmolí prosebně ručičky. Vypadá teď devatenáctiletá.</p>
			<p class="MLP-text para-style-override-1">Ďas ví, proč jsem od špinetu neutekl! Člověk je ukrutně samolibý tvor, a&nbsp;tím až směšný. „Neumím doopravdy nic, slečno&nbsp;– ale já vás tedy přesvědčím&nbsp;– nevysmějete se mi?“ Pamatoval jsem se, že jsem uměl zpaměti pochod z&nbsp;Normy&nbsp;– ještě před málo lety jsem si ho kdesi zahrál a&nbsp;šlo to, pochod z&nbsp;Normy musím ještě umět! První úhoz je ve violině i&nbsp;v&nbsp;basu stejný&nbsp;– G, H, D&nbsp;– jedná se jen o&nbsp;první úhoz. Zařídil jsem si prsty na G, H, D a&nbsp;uhodil jsem. Po desátém taktu jsem nemohl dál&nbsp;–</p>
			<p class="MLP-text para-style-override-1">„Vy neumíte vskutku nic,“ syčel Provazník.</p>
			<p class="MLP-text para-style-override-1">„Štípání dříví,“ bručí pan domácí. Vyvstal na mně pot studu.</p>
			<p class="MLP-text para-style-override-1">„Ale vždyť je to znamenité,“ horlí slečna. „Pan doktor nehrál nikdy piano, a&nbsp;přec to dovede&nbsp;– pan doktor musí mít znamenitý talent pro hudbu.“ Obejmul bych ji&nbsp;– jak dobré srdce má! „Já už to vím dávno, že má pan doktor znamenitý talent. On tak pěkně hvízdá&nbsp;– pane doktore, dnes ráno jste hvízdal Traviatu, já vás slyšela.“</p>
			<p class="MLP-text para-style-override-1">Ona si všímá všeho!&nbsp;– Ta ženská zvědavost!&nbsp;– Nebo snad&nbsp;– snad by ne…&nbsp;– Ježíš, Maria, Josef&nbsp;–</p>
			<p class="MLP-text para-style-override-1">Ale&nbsp;– vlastně&nbsp;– pročpak Ježíš Maria Josef? Já neříkám, že bych ji chtěl, že by se mně na chtění jen přibližně líbila&nbsp;– ale neštěstí právě by&nbsp;–&nbsp;–</p>
			<p class="MLP-text para-style-override-1">„Počkejte, já vám zahraju zas jednu svou píseň beze slov,“ míní domácí, jenž byl k&nbsp;špinetu zasedl.</p>
			<p class="MLP-text para-style-override-1">Hraje. Po chvilce ale také nemůže dál&nbsp;– vždyť je odpůldne! Já přece tleskám. Provazník se ušklíbá: „Ostatně příjemná melodie! Pěkně by se při ní žebralo!“</p>
			<p class="MLP-text para-style-override-1">Teď přichází malířová. Byla na honbě za Pepíkem a&nbsp;našla ho konečně v&nbsp;blízké zahradní restauraci u&nbsp;kuželníku; byl klukovi, který stavěl, dal dva krejcary a&nbsp;smluvil se s&nbsp;ním, že za to smí křičet, mnoho-li padlo. Pepík teď obdržel před tváří obecenstva bohatě odměřenou část pohlavků a&nbsp;musí poslouchat ještě ostré matčino kázání. Teď malířka nešišlá ani dost málo&nbsp;– léčivá moc žravého psa! „A&nbsp;teď mi zůstaneš doma, ani se nehneš! Dojdi mi pro dítě.“ Pepík líně jde.</p>
			<p class="MLP-text para-style-override-1">Za chvilku se rozléhá domem dětský křik. Pak se objeví nad schůdky Pepík, nese dítě&nbsp;– drží je oběma rukama za krk jako štěně. Dítě už nekřičí, zmodralo. Malířka běží mu vstříc, chytne dítě, pohlavkuje Pepíka.</p>
			<p class="MLP-text para-style-override-1">Také malíř je dnes v&nbsp;špatné míře, pochopitelno! Pořád si naříká na nevýnosnost svého umění.</p>
			<p class="MLP-text para-style-override-1">„Pročpak tedy nezačnete řezbářství nebo sochařství? Jste ještě dost mlád, abyste se v&nbsp;tom vycvičil,“ míní Provazník.</p>
			<p class="MLP-text para-style-override-1">„To tak, řezbář! Ti teď teprv nemají co jíst&nbsp;– aby dělali špejly do jitrnic, s&nbsp;monogramem!“</p>
			<p class="MLP-text para-style-override-1">Oddělili jsme se se slečnou od ostatních. Sedíme v&nbsp;besídce pospolu a&nbsp;povídáme si. Vlastně povídám já skoro sám, jak pozoruju. Ku podivu, dnes najednou mluvím, nejsem v&nbsp;rozpacích o&nbsp;řeč. Ale řeč je skoro pořád jen o&nbsp;mně, o&nbsp;mé osobě&nbsp;– neškodí, člověk mluví alespoň s&nbsp;jistou vřelostí, s&nbsp;hloubkou a&nbsp;věcnatě. Pozoruju, že Otylie mne obdivuje. Každou chvíli mne upozorňuje nově na nějaký talent můj nebo na nějakou dobrou mou vlastnost. Je bystrého ducha.</p>
			<p class="MLP-text para-style-override-1">Příjemná ženská!</p>
			<p class="MLP-text-bez1radku--12-0 para-style-override-1">Klikeš navečer mluvil nápadně pilně do Sempra a&nbsp;bylo patrno, že Sempr naslouchá s&nbsp;pozorlivostí u&nbsp;něho neobyčejnou. Vyrozuměl jsem, že Klikeš mu domlouvá, aby se znovu oženil, a&nbsp;že má také už nevěstu pro něho. „Šestadvacet let“&nbsp;– „tři tisíce“&nbsp;– „má velké známosti mezi pány“&nbsp;– „mají ji rádi“.&nbsp;– Abych se zde takhle nějaké svatby dočkal!</p>
			<p class="MLP-text para-style-override-1">Nadporučík se dnes po mně nápadně ohlížel. Alespoň dvacetkrát se ohlídl.&nbsp;– Copak chce?</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Studuju, ale divně. Raděj bych seděl hned teď ráno dole v&nbsp;zahradě, sám nebo s&nbsp;ostatními, to by mně bylo jedno. Myšlenky se rozbíhají jako… (už zase nevím jako co).</p>
			<p class="MLP-text-bez1radku--12-0 para-style-override-1">Aj aj&nbsp;– dnes si malíř odbývá svůj rámus časně! Pozoroval-li jsem dobře, byla bita a) žena, b) Pepík, c) pes. Pes ještě kňučí.</p>
			<p class="MLP-text para-style-override-1">Malíř přišel teď ke mně. Mám-li prý nějaký pěkný kus papíru na dopis. Že musí psát bratru faráři a&nbsp;nemá takových věcí doma. Nerad prý píše, tuze nerad, někomu psát podobá se mu smrti. Ale když jednou psát má, musí mít ticho, sic prý jeho myšlenky nestojí za nic&nbsp;– „u mne ale ticho, pane doktore, v&nbsp;tom pekle u&nbsp;mne! Napřed si musím udělat pořádek&nbsp;– ztlouk jsem to všechno, nebude-li to ticho, ztluču to ještě jednou&nbsp;– – a&nbsp;děvečku jsem vyhnal, má hubu jako šlejfírnu<span class="char-style-override-1"><a id="footnote-27518-139-backlink" class="footnote-link" href="#footnote-27518-139">139</a></span>.“&nbsp;– To už je čtvrtá, co jsem zde.</p>
			<p class="MLP-text para-style-override-1">Dal jsem mu papír a&nbsp;odešel. Za chvilku přišel ubrečený Pepík, že otec dává prosit o&nbsp;nějaké dobré péro. Dal jsem mu péro.</p>
			<p class="MLP-text para-style-override-1">Malíř chodí po pokoji, nejspíš přemýšlí.</p>
			<p class="MLP-text-bez1radku--12-0 para-style-override-1">Byl jsem u&nbsp;kupce vedle. Když teď něčeho potřebuju, jdu si pro to prostě sám. Vracím se a&nbsp;tu potkám náhodou zrovna u&nbsp;domu dobrého svého známého, doktora Jensena, primáře v&nbsp;blázinci. Landá se pomalu a&nbsp;dívá po ulici.</p>
			<p class="MLP-text para-style-override-1">„I&nbsp;servus, doktore, copak vy zde?“</p>
			<p class="MLP-text para-style-override-1">„Náhodou, procházím se. Rád se procházím Malou Stranou. A&nbsp;vy?“</p>
			<p class="MLP-text para-style-override-1">„Já zde teď bydlím. Přestěhoval jsem se před nedávnem.“</p>
			<p class="MLP-text para-style-override-1">„A&nbsp;kde?“</p>
			<p class="MLP-text para-style-override-1">„Zrovna zde.“</p>
			<p class="MLP-text para-style-override-1">„A&nbsp;to se na chvilku k&nbsp;vám podívám, dovolíte-li.“</p>
			<p class="MLP-text para-style-override-1">Mám doktora Jensena rád, muž inteligentní, chladný, příjemný. Můj byt se mu líbí, na všechno se dívá, o&nbsp;všem něco podotkne. Nutím ho, aby usednul; nechce, že prý raděj trochu stojí, a&nbsp;u&nbsp;okna stát je prý teď tak příjemno. Postavil se k&nbsp;oknu, zády k&nbsp;zahrádce, obličejem k&nbsp;chodbě prvního patra. Mám zde zrcadlo hned u&nbsp;okna na stěně&nbsp;– pozoruju, že se doktor Jensen stále v&nbsp;něm zhlíží&nbsp;– podobá se mně teď, že je doktor trochu tělesně samolibý vzdor vší opravdovosti své. Jak prý jsem přišel sem na Malou Stranu? Sděluju, že puzen nadějí na klidné studium, a&nbsp;dodávám, že jsem se trochu mýlil, obyvatelé že nejsou zcela klidni. Kdo všechno prý zde bydlí? Začnu vyprávět hned o&nbsp;Provazníkovi&nbsp;– Provazník ho musí co psychiatra rozhodně zajímat. Vypravuju živě, líčím podrobně&nbsp;– ale pozoruju, že Provazník ho nezajímá. Dívá se do zrcadla. Náhle sebou škubne a&nbsp;vyhne se z&nbsp;okna ven. To prý je tam na chodbě domácí slečna? Překvapen tážu se zpět, zdali ji zná? Že prý zná rodinu tu už dávno. Teď mně otázka, podivná otázka nechce přes jazyk&nbsp;– vzpomínám si na podivínství domácího, někdy až příliš nápadné&nbsp;– konečně vykoktám otázku přec. Doktor se usměje: „I&nbsp;pánbůh zachraň! Jen hypochondrem je, však již i&nbsp;hypochondrií svou dosti trpí. Znám ty lidi takřka od dětinstva, má matka byla s&nbsp;nimi spřátelena. Ku podivu, že se Otylie ještě neprovdala! Je dost hezká, velmi příjemná, pro domácnost vychována a&nbsp;má peníze. Ten dům zde je bez dluhů, mimo to mají značné kapitály&nbsp;– bylo by škoda té ženské, výtečná partie! Však ještě&nbsp;–“ Vtom se vyhnul z&nbsp;okna ven, usmívá se a&nbsp;kývá.</p>
			<p class="MLP-text para-style-override-1">Aha! Tedy žádná nahodilá procházka! Jen já mu náhodou přišel vhod! Cítím najednou jakous nechuť k&nbsp;doktoru Jensenovi.</p>
			<p class="MLP-text para-style-override-1">Po chvíli se teď poroučí a&nbsp;slibuje, že přijde zas, až půjde náhodou kolem. Nemusí přijít! Myslím, že jsem mu na to ani slušně neodpověděl.</p>
			<p class="MLP-text-bez1radku--12-0 para-style-override-1">On je mládencem zrovna tak jako já!&nbsp;– Ne&nbsp;– vskutku ne&nbsp;– nemyslím si pranic, to tak&nbsp;– ale pravda je, že když mladý advokát začne s&nbsp;nějakým kapitálem&nbsp;– hehe!&nbsp;– hehehe! Nač takové hloupé myšlenky, a&nbsp;teď!</p>
			<p class="MLP-text-bez1radku--12-0 para-style-override-1">Myslím, že Neruda má pravdu, když tvrdí, že my mužští jsme na každou ženskou žárlivi, i&nbsp;když nemáme pražádného interesu.</p>
			<p class="MLP-text-bez1radku--12-0 para-style-override-1">Malíř chodí naproti pořád sem tam po pokoji. Ještě přemýšlí.</p>
			<p class="MLP-text-bez1radku--12-0 para-style-override-1">Neštěstí při obědě. V&nbsp;polívce plovala nějaká muší rodina. Otce a&nbsp;matku jsem v&nbsp;roztržitosti spolkl; pak tam ale plavalo ještě muší embryo a&nbsp;to jsem už nemohl. Já mouchy, Pepík dopisy, pes rodinné památky&nbsp;– bůh ví, co se v&nbsp;tom domě zde všechno sní!</p>
			<p class="MLP-text-bez1radku--12-0 para-style-override-1">Už vím kdo!&nbsp;– Stál jsem náhodou právě u&nbsp;okna, když na schodech zařinčela šavle. Vyhnu se ven&nbsp;– tlustý nadporučík zdola! Tentýž, který má v&nbsp;mých zápiskách zaznamenaný vyhazov.</p>
			<p class="MLP-text para-style-override-1">Příbuzný konduktérčin?</p>
			<p class="MLP-text-bez1radku--12-0 para-style-override-1">Podvečerní táčky v&nbsp;zahrádce. Provazník mně šeptá s&nbsp;velkým gustem, že prý dnes na té mladé paničce vedle něho po prvé pozoroval červené oči. Provazník je mně už protivný. Pak se ptá domácího, byl-li dnes na pohřbu rytmistra od městské kavalerie. „Nebyl!&nbsp;– Já nechodím na pohřby&nbsp;– už od pohřbu svého otce jsem na žádném nebyl. Tenkrát zpívali u&nbsp;rakve&nbsp;– zpívali falešně&nbsp;– strašný tón!&nbsp;– ten děsný, falešný jeden tón pronásleduje mne po celé další živobytí!“&nbsp;– Není to poetické?</p>
			<p class="MLP-text para-style-override-1">Přichází malíř. Krevnatý jeho obličej jeví známky starostlivého přemýšlení. „Hotov s&nbsp;dopisem?“ ptám se.&nbsp;– „Ne. Až zítra. U&nbsp;mne to nejde tak rychle.“&nbsp;– „Takhle kdyby chtěl bratr farář poslat několik stovek, ne?“ ptá se Provazník.&nbsp;– „Prosím vás, několik stovek&nbsp;– takový bagatel člověku dnes nepomůže!“&nbsp;– „Oho!“ durdí se Provazník zcela doopravdy, „protože nemáte vy lidé žádných myšlének! Já bych dovedl i&nbsp;ze stovky žít! Hračka! Najmu si poblíž Prahy pole a&nbsp;zasiju je&nbsp;– víte čím?&nbsp;– samými jen bodláky! Snad přijde nějaký ptáčník a&nbsp;najme si pak pole zas ode mne, aby na něm chytal stehlíky&nbsp;– ne-li, schytám je sám.“&nbsp;– „Nezapomeňte dát plot kolem!“&nbsp;– „Proč?“&nbsp;– „Kvůli průvanu, aby bodláky nedostaly revma!“&nbsp;– Malíř začíná být vtipný.</p>
			<p class="MLP-text para-style-override-1">Domácí je dnes neskonale smutný. Cedulek dnes nerozdává, ale má jiný trud. Myslí si, že mu upadne nos. Četl dopoledne v&nbsp;jakéms článku od Vogta, že to začíná rýmou. Vzpomíná si, že má rýmu už po několik dní, a&nbsp;cítí zcela bezpečně, že jedna dírka „se mu už začíná kývat“. Jenže je teď odpůldne a&nbsp;on si plete, která.</p>
			<p class="MLP-text para-style-override-1">Otylie pohlíží smutně na otce a&nbsp;sotva že dovede udusit hlasité vzdechy. Sesedli jsme si zas stranou do besídky a&nbsp;povídáme si. Ale dnes je poměr jiný. Dnes mluví hlavně ona, vylívá srdce své, stýská sobě&nbsp;– já naslouchám, sám tím poněkud rozteskněn. Cítím, že jí soucitem ulevuju.</p>
			<p class="MLP-text para-style-override-1">Odešli. Sedím v&nbsp;zahrádce sám. Dnes do hostince nemohu, nehodím se mezi lidi, je mně naprosto nezvykle. Tesknota, a&nbsp;přec jakás slast zároveň.</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Včera a&nbsp;dnes budím se dosti časně, snad horkem. Takhle by se věc hodila pro studování. Jenže&nbsp;– budím se arci, ale nevstávám. Je mně tak nějak volně na loži, myšlenky volně poletují, a&nbsp;když se v&nbsp;zlatém polosnu zatřepetá zvláště příjemná, držím ji a&nbsp;snuju dál.</p>
			<p class="MLP-text para-style-override-1">Abych nelhal: studií se myšlenky ty dotýkají jen co nejvšeobecněji. Jsem právě v&nbsp;horním zákonu a&nbsp;nenavyklé výrazy jeho se mně arci pořád a&nbsp;do všeho pletou. Má postel se mně zdá být svobodným kutištěm, kde doluju na zlaté sny. Když stojím vedle Otylky, dělá myšlenka kolem nás ihned kruh, abych si uhájil právo kutání.&nbsp;–</p>
			<p class="MLP-text para-style-override-1">Pozoruju, že jsem napsal „Otylka“. Pozor&nbsp;– pozor!</p>
			<p class="MLP-text-bez1radku--12-0 para-style-override-1">U&nbsp;malířů neobyčejné ticho. Malíř sedí u&nbsp;stolu, hlavu má opřenu o&nbsp;dlaň, hledí do výše a&nbsp;přemýšlí.</p>
			<p class="MLP-text-bez1radku--12-0 para-style-override-1">Odpůldne&nbsp;– doktor Jensen! Ten to žene!</p>
			<p class="MLP-text para-style-override-1">Myslím, že se nechovám k&nbsp;němu příliš vlídně, ale jemu je to patrně jedno. Zdá se, že si mne ani mnoho nevšímá.</p>
			<p class="MLP-text para-style-override-1">Už stojí zase před zrcadlem u&nbsp;okna. Není smutnějšího podívání nad&nbsp;– nad muže před zrcadlem.</p>
			<p class="MLP-text para-style-override-1">Vidí domácího a&nbsp;slečnu, jak jdou dvorem do zahrady. Mluví na ně z&nbsp;okna. Zcela familiárně s&nbsp;nimi mluví. Jsou lidé, kteří ze staré známosti sobě osobují skutečně všelijaká práva.&nbsp;– Zvou ho do zahrádky&nbsp;– on mne vybízí&nbsp;– no pojďme&nbsp;– uvidíme, kdo s&nbsp;koho – – ne, neuvidíme, vždyť já přec ničeho nechci!&nbsp;– Cítím skutečně, že nechci praničeho.</p>
			<p class="MLP-text-bez1radku--12-0 para-style-override-1">Zahrádka má dnes zcela jinou tvářnost, připadá mně cizí. Jiný vzduch, myslím, jiní lidé.&nbsp;– Když ale myslím hloub, vidím, že mně vlastně vadí jen doktor Jensen. Mluví zajímavě, jak se tomu říká: mnozí lidé jsou dost povrchní, aby mluvili o&nbsp;všem zajímavě. Znenáhla jsou tu všichni mimo Provazníka, a&nbsp;naslouchají Jensenovi, jako by mluvil bůhvíco. Nedělám si věru pranic z&nbsp;toho, že já nemluvím „zajímavě“.</p>
			<p class="MLP-text para-style-override-1">Slabý pokus, abych vedl rozpravu sám. Ptám se malíře: „Už hotov s&nbsp;dopisem?“&nbsp;– „Ne, zítra&nbsp;– musím to nechat ještě slehnout.“ A&nbsp;hned zas oslovuje Jensena: „Vy musíte mít velmi zajímavé živobytí, pane doktore!“&nbsp;– „Jak to?“&nbsp;– „No, v&nbsp;blázinci musí být ohromný jux. Prosím vás, povídejte nám něco.“ Jsem zas odstrčen stranou&nbsp;– aspoň kdyby Provazník přišel! Ale vidím, že Jensen je poněkud v&nbsp;rozpacích. Mám z&nbsp;toho radost. Povídá něco o&nbsp;rozdílu mezi maniakálním a&nbsp;mezi melancholickým nemocným, ale to je nebaví, oni chtějí slyšet, co „si každý o&nbsp;sobě myslí“, jak mužský myslí, že je císařem, a&nbsp;ženská, že je panenkou Marií. Jensen nevyhovuje, vykládá jen doktorsky dál, konečně mu uklouzne výrok, jako že „je skoro každý člověk trochu duševně chorý“. To pobouřilo skoro všechny, jen pan domácí kývá klidně hlavou a&nbsp;míní: „Mnohý člověk, když je zdravý, ani neví, co má.“</p>
			<p class="MLP-text para-style-override-1">Jensen se konečně poroučí. Že prý zas brzy přijde. Myslím si: jen abys nepřišel pozdě!</p>
			<p class="MLP-text para-style-override-1">Provazník dnes mezi námi vůbec ani nebyl.</p>
			<p class="MLP-text para-style-override-1">O&nbsp;Jensenovi mluvilo se ještě dlouho, když odešel, až příliš dlouho. Otylie mně šeptala: „Já se ho bojím!“ Odpovídám: „Přirozený takt je někdy znamenitá věc!“</p>
			<p class="MLP-text-bez1radku--12-0 para-style-override-1">Klikeš mluví napořád do Sempra. Hostinský přistrkuje co možná blízko hlavu. Pořád si odkašlává a&nbsp;na Klikeše hledí, jako by ho chtěl spolknout.</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Devět hodin a&nbsp;Jensen je zde. Vykukuje do zahrádky, na chodbu, a&nbsp;mezitím se zahledí vždy alespoň třikrát do zrcadla, a&nbsp;to na hezky dlouho. Zdali prý nikdo nechodí časně do zahrádky? Odpovídám jednoslabičně: „Ne!“ Konečně zdali prý mně nepřekáží? Pravím, že skutečně je nejvyšší čas, abych pilně studoval. Jensen jde, nějak mrzut. Aťsi!</p>
			<p class="MLP-text-bez1radku--12-0 para-style-override-1">K&nbsp;polednímu poslal ke mně malíř, abych mu půjčil obálku na list. Teď hledím k&nbsp;němu oknem. Žena, kluk stojí vedle stolu a&nbsp;dívají se na něho, jak píše adresu.</p>
			<p class="MLP-text-bez1radku--12-0 para-style-override-1">Malíř chodí po pokoji, dopis v&nbsp;obálce drží v&nbsp;ruce a&nbsp;vždy po chvilkách zůstává stát a&nbsp;pohlíží zamyšleně na svůj duševní výrobek. Snad cítí jakous pýchu.</p>
			<p class="MLP-text-bez1radku--12-0 para-style-override-1">Jsem odpůldne v&nbsp;zahrádce první. Celou věčností se mně zdá, než se dostavují ostatní.</p>
			<p class="MLP-text para-style-override-1">Teprv as hodinu po mně přichází domácí s&nbsp;Otylií. Domácí se mnou zapřádá politický hovor. Brzy došel resultátu, že všechno pochází z&nbsp;toho, králové že „nejsou nikdy spokojeni s&nbsp;tím, co mají“. Dávám mu vřele za pravdu. Pronáší ještě jiná pořekadla svá, obdivuju se všechněm. Pak začíná navazovat divoké víno a&nbsp;dostávám se s&nbsp;Otylií do důvěrného hovoru. Bůh ví, jak to přišlo, ale pojednou se mluví o&nbsp;mé ctnosti. Otylie vychvaluje se zápalem mou „ctnost“. A&nbsp;mluví pořád dál o&nbsp;ctnosti mé, natahuje ji jako švec kleštěmi kůži, takže ještě vybývá na celé boty pro některého bližního. Kdepak jen to děvče studovalo moji ctnost?</p>
			<p class="MLP-text para-style-override-1">Malíř, malířka. Malíř s&nbsp;obličejem spokojeným, skoro vítězným. Malířka s&nbsp;jazykem zas jako meč. „Hotov s&nbsp;listem?“ ptám se.&nbsp;– „Ó,&nbsp;to se rozumí,“ praví malíř, jako by mu bylo hračkou odbýt celou evropskou korespondenci za půl dne.&nbsp;– „Měls tam připsat o&nbsp;konduktérce,“ míní se smíchem malířka, „faráři mají takové věci rádi!“&nbsp;– Copak měl psát o&nbsp;konduktérce?&nbsp;– „Musím psát ještě jeden list, druhému bratrovi v&nbsp;Tarnově. My bratři si píšem ročně dvakrát, už je to tak mezi námi zavedeno.“ Nikdo si toho nevšímá, ale o&nbsp;konduktérce se mluví dál. Vypravují o&nbsp;nadporučíkovi, a&nbsp;jak konduktérka vystrkuje vždycky hlavu, jde-li už nadporučík; vypravují tak divně, a&nbsp;přitom se na mne dívají a&nbsp;smějí. Náhle se mně rozbřesklo mozkem.&nbsp;–&nbsp;–&nbsp;– Tedy <span class="MLP-znak-kurziva-11b">proto</span> jsem byl „hloupý“? Dopálil jsem se a&nbsp;něco jsem řek. Ani už nevím co.</p>
			<p class="MLP-text para-style-override-1">Pak jsme hráli šístku ve třech. Co nejtrpělivěji snášel jsem při hře všechny chyby domácího a&nbsp;dával mu za pravdu ve všem. Také jsem natáhl nohu pod stolem schválně až k&nbsp;němu, aby si pochutnal; šlapal po ní jako varhaník.</p>
			<p class="MLP-text para-style-override-1">Provazník dnes zase nepřišel.</p>
			<p class="MLP-text-bez1radku--12-0 para-style-override-1">Něco podobně hloupého nepřihodilo se mně jaktěživo!</p>
			<p class="MLP-text para-style-override-1">Šel jsem k&nbsp;příteli Morouskovi na večeři. Bydlí až na konci Smí­chova a&nbsp;vzal jsem si u&nbsp;brány drožku. Bavili jsme se výborně pozdě do noci, pak jsem šel zvolna domů. Překrásná noc a&nbsp;v&nbsp;hlavě plno hopkujících myšlenek. Málokde, myslím, človíček, jen nějaký ospalý drožkář jel se svou zemdlenou klisnou domů; klisna sotva že nohy vlekla, vůz se drkotal pomalu a&nbsp;monotónní rachocení kol mně bylo skoro příjemné. As dva domy od mého bytu mne vůz předjel, drožkář se nahnul s&nbsp;kozlíku a&nbsp;praví: „Copak si nesednou, mladý pane?“&nbsp;– Moje drožka! Zapomněl jsem mu zaplatit a&nbsp;jej propustit, a&nbsp;drožkář na mne čekal do noci.&nbsp;– Tři zlatky jsem musil hanebníkovi vyplatit!</p>
			<p class="MLP-text para-style-override-1">Není pochyby&nbsp;– jsem zamilován!</p>
			<p class="MLP-text-bez1radku--12-0 para-style-override-1">Aby takhle stálo najednou mezi inserty v&nbsp;novinách: „Panu doktoru Krumlovskému a&nbsp;jeho spanilomyslné nevěstě, slečně Otylii&nbsp;–&nbsp;–“! U&nbsp;těch chlapů je každá „spanilomyslná“!&nbsp;– Nikdo na světě nesmí mít ani zdání&nbsp;– ač&nbsp;–</p>
			<p class="MLP-text para-style-override-1"><span class="MLP-znak-kurziva-11b">Musí být jasno mezi námi!</span></p>
			<p class="MLP-text-bez1radku--12-0 para-style-override-1">Pěkný výjev&nbsp;– ještě se zlostí třesu! Žaludek by mohl člověk vypliv­nout!</p>
			<p class="MLP-text para-style-override-1">Řinčení šavle venku. Klepání na mé dveře. „Dále!“ A&nbsp;vejde vojenský poručík&nbsp;– ne nadporučík, jak jsem udiven očekával. Vstávám a&nbsp;tázavě pohlížím na příchozího. Poručík je v&nbsp;plné parádě, s&nbsp;čákem na hlavě. Salutuje.</p>
			<p class="MLP-text para-style-override-1">„Prosím&nbsp;– pan doktor Krumlovský?“</p>
			<p class="MLP-text para-style-override-1">Kývnu.</p>
			<p class="MLP-text para-style-override-1">„Přicházím, od pana nadporučíka Rubackého.“&nbsp;– Rubacký je ten tlustý nadporučík zdola a&nbsp;od konduktérky.</p>
			<p class="MLP-text para-style-override-1">„Čeho si přejete?“</p>
			<p class="MLP-text para-style-override-1">„Pan nadporučík cítí se uražen výrazy, jakých jste užil včera při nějaké rozprávce zde v&nbsp;zahradě o&nbsp;něm samém a&nbsp;o&nbsp;paní konduktérové, které on sobě co přítelkyně své velice váží, a&nbsp;vyslal mne, abych žádal od vás řádného zadostiučinění.“</p>
			<p class="MLP-text para-style-override-1">Sáhl jsem si na čelo a&nbsp;vytřeštil na něho zrak. Rozpomínal jsem se na včerejšek&nbsp;– něco se včera mluvilo, je pravda, něco jsem také řekl já, ale kdyby mne zabil, nevím co.</p>
			<p class="MLP-text para-style-override-1">Poručík čeká klidně na odpověď. Přistupuju blíž, cítím, že se začínám třást. „Prosím“&nbsp;– zakoktávám se&nbsp;– „to je nějaká mýlka. Kdopak řekl panu nadporučíkovi&nbsp;–“</p>
			<p class="MLP-text para-style-override-1">„Nevím.“</p>
			<p class="MLP-text para-style-override-1">Klepal někdo? Či naslouchala konduktérka oknem mého pokoje? Snad i&nbsp;s&nbsp;nadporučíkem?</p>
			<p class="MLP-text para-style-override-1">„Mluvilo se něco&nbsp;– pamatuju se skutečně&nbsp;– ale jakpak bych já připadl na to, abych něco řekl! Já pana nadporučíka ani neznám&nbsp;– jen tak od vidění&nbsp;–“</p>
			<p class="MLP-text para-style-override-1">„Prosím, do toho všeho mně nic není. Jsem jen vyslán, abych žádal zadostiučinění.“</p>
			<p class="MLP-text para-style-override-1">„Když vás ale ubezpečuju! Copak bych já mohl říci proti panu nadporučíkovi&nbsp;– já si, myslím, pana nadporučíka velice vážím a&nbsp;–“</p>
			<p class="MLP-text para-style-override-1">„Prosím, už jsem řekl&nbsp;– žádám zcela určité odpovědi.“</p>
			<p class="MLP-text para-style-override-1">„No&nbsp;– myslí-li pan nadporučík na základě nějakého klepu, že je mnou uražen&nbsp;– což mně, bůh ví, ani nenapadlo, tedy mu řekněte, prosím, že ho žádám za odpuštění.“</p>
			<p class="MLP-text para-style-override-1">„To nestačí.“</p>
			<p class="MLP-text para-style-override-1">„A&nbsp;co tedy chce? Mám snad zas před těmi lidmi&nbsp;–“</p>
			<p class="MLP-text para-style-override-1">„Pan nadporučík Rubacký žádá zadostiučinění zbraní.“</p>
			<p class="MLP-text para-style-override-1">„Pan nadporučík Rubacký je blázen,“ vyhrknul jsem. „Já jsem se nikdy nebil a&nbsp;nikdy se bíti nebudu!“</p>
			<p class="MLP-text para-style-override-1">„Vyřídím.“ Salutoval a&nbsp;bouchl dveřmi.</p>
			<p class="MLP-text para-style-override-1">Ať si jde!</p>
			<p class="MLP-text para-style-override-1">Celý se zlostí třesu! Souboj&nbsp;– neumím šavli vzít do ruky! To tak, já doktor práv&nbsp;– budoucí advokát! Trestní zákon&nbsp;– §&nbsp;57 vřaďuje souboj mezi zločiny&nbsp;– §&nbsp;§ 158–165 mluví o&nbsp;následcích a&nbsp;ty jsou pěkny!</p>
			<p class="MLP-text para-style-override-1">Blázni, z&nbsp;blázince uteklí!</p>
			<p class="MLP-text-bez1radku--12-0 para-style-override-1">Teď jsem si vyšel ke konduktérce, slyšel jsem ji po kuchyni chodit. Rád bych jí věc nějak vylíčil a&nbsp;něco jí řekl. „Jdou domů tloustnout!“ praví vzpurně, obrátí se ke mně zády a&nbsp;jde do svého pokoje. Dobrá, půjdu „domů tloustnout“! Divná pořekadla!</p>
			<p class="MLP-text-bez1radku--12-0 para-style-override-1">Zahrádka dnes zcela zvláštní. Jsem rozhodně rozčilen, nemohu za to.</p>
			<p class="MLP-text para-style-override-1">Provazník zas jednou mezi námi. Hledí jako sůva a&nbsp;říká každému: „Ale vy dnes vypadáte špatně!“</p>
			<p class="MLP-text para-style-override-1">Sedím s&nbsp;Otylií v&nbsp;besídce. Je mně, jako bych dnes musel začít mluvit o&nbsp;lásce. Už se k&nbsp;tomu mám&nbsp;– ale slova váznou v&nbsp;hrdle, nemohu ze sebe nic mimoobyčejného vypravit. Nechám dnes rozpravy té tedy být.</p>
			<p class="MLP-text para-style-override-1">Přistupuje k&nbsp;nám Provazník. Hledí chvilku na nás, pak praví: „Vy se oženíte, pane doktore?“</p>
			<p class="MLP-text para-style-override-1">Nepříjemná otázka, jsem v&nbsp;rozpacích. Ale usměju se nuceně a&nbsp;odpovídám: „Ano, pane Provazníku, ožením se.“</p>
			<p class="MLP-text para-style-override-1">„Máte pravdu&nbsp;– musí to být přece jux&nbsp;– děti baví; dítě je ještě mnohem komičtější než mladý řeznický pes.“</p>
			<p class="MLP-text para-style-override-1">Proklatý chlap!&nbsp;–</p>
			<p class="MLP-text para-style-override-1">Zábava dnes skoro pořád vázla. O&nbsp;své vojenské návštěvě jsem ani nemuknul.</p>
			<p class="MLP-text-bez1radku--12-0 para-style-override-1">Tu máš! Čert mne nesl na Malou Stranu!</p>
			<p class="MLP-text-bez1radku--12-0 para-style-override-1">No&nbsp;– co naplat! Vyvedl jsem to! Mohl jsem zcela dobře říkat „ne!“&nbsp;– však on by byl svou hrozbu asi nesplnil&nbsp;– když se ale krev i&nbsp;v&nbsp;jehněti rozkypí!&nbsp;– Že mne poraní, je jisto&nbsp;– já mu neudělám zajisté nic! Budu raněn ležet, studie zaváznou pro čas, snad pro tak dlouho, že promeškám lhůtu. Snad by bylo líp, kdyby mne zabil!</p>
			<p class="MLP-text para-style-override-1">Zas řinčela šavle, klepalo se a&nbsp;vešel včerejší poručík v&nbsp;plné parádě. Salutoval, a&nbsp;že prý pan nadporučík Rubacký nehodlá věc jen tak zakončit, že žádá naposled zadostučinění zbraní. Poněkud rozmrzen pravím, že už jsem včera řekl: „Ne,“ a&nbsp;dnes že říkám: „Ne a&nbsp;ne!“ Poručík na to, že prý lituje, ale že prý mně pan nadporučík bičem zmrská tvář, kdekoli mne spatří. Vyskočil jsem zlostně a&nbsp;postavil se před poručíka. „Mne nezmrská, za to mu stojím!“&nbsp;– „Zajisté zmrská. Sbohem!“&nbsp;– „Počkejte.&nbsp;– Na jakou zbraň?“&nbsp;– „Na šavle.“&nbsp;– „Dobrá, přijímám!“ Poručík se na mne dívá překvapen. „Přijímám,“ dodávám, zlostí se třesa, „ale pod výminkou. Za prvé mne opatříte sami zbraní a&nbsp;sekundantem, za druhé mně dáte za sebe a&nbsp;za všechny ostatní čestné slovo, že o&nbsp;věci té se nedoví nikdo na světě a&nbsp;že také pro souboj vyberete místo naprosto bezpečné.“&nbsp;– „Slibuji čestným slovem.“ Poroučel se zdvořile, až nápadně zdvořile. Dnes nebo zítra přijde prý, aby projednal ostatek.</p>
			<p class="MLP-text para-style-override-1">Tak, teď to mám! Ono je možno, že věc přec nějak propukne&nbsp;– snad poslouchala naši až příliš hlasitou rozpravu konduktérka&nbsp;– ba vsázím se, že poslouchala&nbsp;– já vím, že beztoho ona je příčinou všeho. Jak věci se mají, vidím ovšem teď, že jsem původně urazil její ženskou samolibost. Ale „hloupý“ jsem proto nebyl! Teď jsem! A&nbsp;prozradí-li nás&nbsp;– sbohem, advokaturo! Do smrti být koncipientem!&nbsp;– No, nějaký kapitálek mám, a&nbsp;Otylie má&nbsp;– – vždyť ale nevím ani, zda by si mne vzala!?</p>
			<p class="MLP-text-bez1radku--12-0 para-style-override-1">Rozumí se samo sebou, že nestuduju pranic. Jen se tak dívám do knihy a&nbsp;v&nbsp;myšlenkách si nadávám.</p>
			<p class="MLP-text-bez1radku--12-0 para-style-override-1">Pošta mně přinesla list. Poštovní známka je malostranská&nbsp;– list je anonymní&nbsp;– proklatý Provazník!</p>
			<p class="MLP-text para-style-override-1">„Pane doktore a&nbsp;kandidáte!</p>
			<p class="MLP-text para-style-override-1">Myslím, že jste víc kandidátem manželství než advokatury. Vaše touha po manželství je ale nízká špekulace, zcela nízká. Chcete dům, chcete peníze, nechcete ženu. Také nemůžete ani tu starou, zvadlou důru chtít, která je k&nbsp;tomu ještě tak hloupá, že nemá ani půl korce horizontu“&nbsp;– korec horizontu, to jsem už od Provazníka slyšel ústně. „Hanba Vám, že se hodláte tak zaprodat, mladý svůj život obětovat sprostému výdělkářství. Ještě jednou a&nbsp;stokrát hanba Vám. Jeden ve jménu mnohých stejně smýšlejících.“</p>
			<p class="MLP-text para-style-override-1">No počkej, tobě dám! Na tobě se pomstím místo na nadporučíkovi. Beztoho vjela do mne řvavost, že bych se s&nbsp;celým světem pral.</p>
			<p class="MLP-text-bez1radku--12-0 para-style-override-1">Nemohu říci, že bych se bál o&nbsp;život. Ani poranění se nebojím; myslím nějak zcela chladně na to. Ale to vím, že strach přijde, a&nbsp;toho <span class="MLP-znak-kurziva-11b">strachu </span>se bojím. Nenavykl jsem soubojům&nbsp;– jakživ jsem na žádný ani nepomyslil&nbsp;– strach musí přijít. A&nbsp;budu nervosně rozechvěn&nbsp;– každá čiva se bude chvít&nbsp;– každý sval třást&nbsp;– nebude okamžiku bez zimnice&nbsp;– a&nbsp;strachy budu zívat.</p>
			<p class="MLP-text para-style-override-1">To bude děsné!</p>
			<p class="MLP-text-bez1radku--12-0 para-style-override-1">Bavíme se v&nbsp;zahrádce, ale jak! Vyznání dnes neučiním, nač také! Vezmi svůj šáteček, Otylie, a&nbsp;připrav šarpii<span class="char-style-override-1"><a id="footnote-27518-140-backlink" class="footnote-link" href="#footnote-27518-140">140</a></span>! Budu-li mrtev, je konec; budu-li raněn, Otylka mne bude ošetřovat&nbsp;– myslím si aspoň&nbsp;– a&nbsp;tu se vypřede vyznání samo od sebe. Jako v&nbsp;románech.</p>
			<p class="MLP-text para-style-override-1">Ale nutká mne to, abych začal přec nějakou pořádnou rozpravu. Nevím o&nbsp;čem. Konečně se ptám, půjde-li zítra do českého divadla. Co prý se dává? Dává se Tylův Jan Hus; je 6.&nbsp;červenec, pamětní den upálení Husa. „Ráda bych šla&nbsp;– ale nepůjdu na ‚Husa‘.“&nbsp;– „Proč? Snad ne proto, že byl kacířem?“&nbsp;– „No&nbsp;– ale zítra je pátek&nbsp;– půst&nbsp;– a&nbsp;to přec nejde!“&nbsp;– Hanebný Provazník by v&nbsp;tom viděl „horizont“. Já vidím naivnost&nbsp;– a&nbsp;naivnost má vždy své půvaby&nbsp;– zajisté!</p>
			<p class="MLP-text para-style-override-1">Teď přichází Provazník! Jdu mu rychle vstříc a&nbsp;táhnu si ho stranou do besídky. „Vy, hanebný člověče, opovážil jste se mně dnes poslat jeden ze svých anonymních listů, jimiž celé sousedstvo znepokojujete! Zodpovězte se mně!“</p>
			<p class="MLP-text para-style-override-1">„Kdopak vám řekl o&nbsp;mých anonymních listech?“ ptá se Provazník, zblednuv jako křída.</p>
			<p class="MLP-text para-style-override-1">„Vy sám ondy, hanebníku!“</p>
			<p class="MLP-text para-style-override-1">„Já vám to řekl?“ a&nbsp;v&nbsp;obličeji jeho je tak blbé udivení, že se musím obrátit stranou, abych se mimovolně nesmál.</p>
			<p class="MLP-text para-style-override-1">„To vám povídám, stane-li se cos podobného ještě jednou, spráskám vás jako štěně!“ a&nbsp;jdu. Naučil jsem se od nadporučíka alespoň něčemu.&nbsp;–</p>
			<p class="MLP-text para-style-override-1">Později chtějí hrát šístku. Malíř vyndal ze šuplete karty a&nbsp;skoro zároveň chytl Pepíka za krk. Ukrutné bití. Kde které srdce v&nbsp;kartách bylo, všechna jsou vystřižena.</p>
			<p class="MLP-text para-style-override-1">Vyšlo najevo, že Pepík je nalepil na bílý papír a&nbsp;dal co dar lásky Semprově Márince.</p>
			<p class="MLP-text para-style-override-1">Nemůžeme hrát a&nbsp;já jsem s&nbsp;tím náramně spokojen.</p>
			<p class="MLP-text para-style-override-1">Mluvíme, mluvíme, ale nic kalého. Chodím pak s&nbsp;Otylií mezi záhony. Náhle se ona obrátí ke mně, hledí mně do očí a&nbsp;ptá se, zdali mně něco je? Jsem zaražen, ale pravím, že nic, a&nbsp;nutím se do smíchu. Ona vrtí hlavičkou a&nbsp;opakuje vícekrát, že prý mně přec musí něco být.</p>
			<p class="MLP-text para-style-override-1">Má&nbsp;– má sympatii ke mně&nbsp;– je to zcela patrné!</p>
			<p class="MLP-text-bez1radku--12-0 para-style-override-1">Sedím doma a&nbsp;přemýšlím. Jsem ku podivu klidný, strach ještě nepřišel&nbsp;– však on přijde!</p>
			<p class="MLP-text para-style-override-1">Nevěřím snad posud, že souboj bude?</p>
			<p class="MLP-text para-style-override-1">Ale zítra!</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Vida, dnes jsem vstal! Probudil jsem se už před třetí a&nbsp;neválel jsem se a&nbsp;vstal jsem hned. Je mně ukrutně opravdově.</p>
			<p class="MLP-text para-style-override-1">S&nbsp;časem ale nevím, co začít. Už jsem byl dnes dvakrát dole v&nbsp;zahrádce a&nbsp;hned zas se vracím do pokoje. Beru vše možné do ruky, ale jen proto, abych to mrzut hned zase položil.</p>
			<p class="MLP-text para-style-override-1">Nemohu se poručíka ani dočkat.</p>
			<p class="MLP-text para-style-override-1">Mám, nemám už strach? Rozechvěn jsem, zívám, ale připadá mně, jako bych zíval zimničnou nedočkavostí.</p>
			<p class="MLP-text-bez1radku--12-0 para-style-override-1">Byl zde. Zítra tedy v&nbsp;šest hodin ráno v&nbsp;kasárnách na Hradčanech, v&nbsp;jakéms prý zahradním saloně. Myslím si: „Tedy tě odnesou ze salonu!“ a&nbsp;musím se tomu v&nbsp;duchu smát, jakoby nějakému neslýchanému, nevídanému vtipu.</p>
			<p class="MLP-text para-style-override-1">Byl vybraně zdvořilý. Něco i&nbsp;řekl, jako že „by sám byl rád, kdyby se ta nemilá historie nějak urovnala“. Vyhrknul jsem: „Není třeba!“, ale sotva jsem to vyhrkl, byl bych se hned pohlavkoval. Jsem přec jen hlupák!</p>
			<p class="MLP-text para-style-override-1">Eh&nbsp;– co!</p>
			<p class="MLP-text-bez1radku--12-0 para-style-override-1">Jsem návštěvou u&nbsp;přítele Morouska na Smíchově. Za prvé: doma bych to nevydržel. Za druhé: Morousek je výtečný šermíř, prával se jako buldok, může mne honem ještě něčemu naučit.</p>
			<p class="MLP-text para-style-override-1">Morousek je nepříjemný člověk. Svěřil jsem se mu a&nbsp;– on se mi směje. Někteří lidé nedovedou o&nbsp;ničem na světě přemýšlet opravdově! Žádám ho, aby mně ledacos ukázal, co by mně prospět mohlo. Tvrdí, že za tak krátkou dobu se nenaučím ničemu. „Oho!“ pravím pohněván.&nbsp;– „No tak uvidíš!“</p>
			<p class="MLP-text para-style-override-1">Vzal špadóny<span class="char-style-override-1"><a id="footnote-27518-141-backlink" class="footnote-link" href="#footnote-27518-141">141</a></span>, dal na mne škrabošku a&nbsp;přikrývku a&nbsp;postavil mne. Takhle!&nbsp;– teď takhle!&nbsp;– ne takhle!&nbsp;– pozor na konec špadónu!&nbsp;– tak&nbsp;– a&nbsp;můj špadón leží na zemi. „Musíš zbraň pevněj držet,“ a&nbsp;směje se.&nbsp;– „Když je špadón těžký.“&nbsp;– „Šavle nebude mnohem lehčí&nbsp;– no, znovu!“&nbsp;– Za chvilku jsem zemdlen, jako bych byl kovadlinu jednou rukou zdvihal. Kostnatému, vysokému Morouskovi je arci hej! „Odpočiň si trochu,“ a&nbsp;směje se zas. Pamatuju se, že býval Morousek mnohem příjemnější, než je, a&nbsp;sděluju mu to. „Mluví z&nbsp;tebe tréma,“ míní.&nbsp;– „Oho, já nemám pražádného strachu&nbsp;– na mou čest ne!“&nbsp;– „No tak začněm znovu!“ Za chvilku jsem už ale zase zemdlen. „Nesmíme to přehnat,“ míní Morousek, „nemohl bys zítra ráno ani rukou hnout. Zůstaneš u&nbsp;mne na oběd a&nbsp;na svačinu, a&nbsp;budem se občas ještě cvičit, ale zcela málo.“ Byl bych beztoho neodešel. Jeho žena se na nás dívá, myslí, že si hrajeme, a&nbsp;směje se. U&nbsp;těch lidí je smích za grešli!</p>
			<p class="MLP-text para-style-override-1">Krátce před obědem se mne Morousek ptá, je-li Rubacký dobrý šermíř. Nevím. „Není nic platno, musíš se naučit rychlému, překvapujícímu útoku&nbsp;– buď, anebo!“ Strká mne zas do přikrývky, lezu do ní jaksi nerad.</p>
			<p class="MLP-text para-style-override-1">Krásná věc, ten rychlý, překvapující útok! Nemohu jej svést, pořád je útok málo rychlý a&nbsp;pranic prý nepřekvapuje. Mohu já za to? „K&nbsp;obědu!“ volá Morousková a&nbsp;já jsem rád.</p>
			<p class="MLP-text para-style-override-1">Ale sotva že lžíci držím. A&nbsp;ruka se třese a&nbsp;rozlívám polívku. Morousek se směje. Počkej jen, až budeš zítra stát nad rozsekaným přítelem! Skoro si přeju, abych byl hodně rozsekán, tak rozsekán, že by Morousek plakat musel!</p>
			<p class="MLP-text para-style-override-1">Ještě mne za odpůldne dvakrát donutil k&nbsp;šermu. Sekám do vzduchu a&nbsp;do Morouska jako šílený, pak se převalím v&nbsp;škrabošce a&nbsp;pokrývce na zem a&nbsp;nechci ani vstát. „Jen vstaň, teď se natřeš kořalkou!“ Natřu se kořalkou a&nbsp;smrdím tak, že Morousková sebere své vyšívání a&nbsp;jde si sednout na druhý konec zahrady. Utekl bych sám před sebou!</p>
			<p class="MLP-text para-style-override-1">Jdu pozdě navečer domů. Strašná bolest v&nbsp;loktech a&nbsp;v&nbsp;kolenou. Cožpak jsem šermoval také nohama?</p>
			<p class="MLP-text-bez1radku--12-0 para-style-override-1">Nalézám doma lístek. Od Otylie!</p>
			<p class="MLP-text para-style-override-1">„Ctěný pane doktore!&nbsp;– Musím, musím dnes ještě s&nbsp;Vámi mluvit. Sejděte v&nbsp;noci, prosím hned po svém návratu, do zahrádky. Jakmile zahvízdáte Traviatu, jsem u&nbsp;Vás. Odpusťte, že tak škrabu, já to dělám z&nbsp;pouhé sympatie k&nbsp;Vám.&nbsp;– Otylie.“</p>
			<p class="MLP-text para-style-override-1">Už konduktérka mluvila!&nbsp;– To bude scéna!</p>
			<p class="MLP-text para-style-override-1">Šel jsem do zahrádky. Měsíc svítí a&nbsp;vidím dobře přes dvůr do chodby prvního patra. Nikdo tam.</p>
			<p class="MLP-text para-style-override-1">Přecházím.&nbsp;– Teď je tam někdo! Bílá postava. Vystoupím na oka­mžik do měsíčního světla, ustoupím zas do stínu&nbsp;– tedy z&nbsp;Traviaty!&nbsp;– Pánbůh ví, co to je&nbsp;– hvízdám ten škvár po celý den&nbsp;– a&nbsp;teď&nbsp;–! Kdyby mne někdo zabil&nbsp;– já si nevzpomenu!&nbsp;– Vždyť mne ale přec viděla? A&nbsp;hvízdat mohu také, co chci, ne? Ale nic jiného mně nenapadá, než „Pepíku, Pepíku, copak dělá Káča?“ Hvízdám tedy „Pepíku“.</p>
			<p class="MLP-text para-style-override-1">„Pan doktor v&nbsp;zahrádce, a&nbsp;tak pozdě,“ zní to pojednou z&nbsp;malířova okna. Malíř, kozel ví jak vysvlečen, je vyložen z&nbsp;okna. „Krásná noc, co? Nemám také pražádné chuti do spaní. Povídejme si.“</p>
			<p class="MLP-text para-style-override-1">Postava z&nbsp;chodby zmizela. „Eh vždyť já už jdu taky domů!“ volám naschvál hodně hlasitě. To tak, bavit se zde s&nbsp;malířem. A&nbsp;on chlap by se nehnul do rána!</p>
			<p class="MLP-text para-style-override-1">Jdu, hlasitě si hvízdaje&nbsp;– vida, teď mně Traviata napadla&nbsp;–, pomalu dvorem. Zastavuju se, hledím sem tam&nbsp;– na schodech nikdo, na chodbě nikdo&nbsp;– rozhněvala se Otylie pro mého „Pepíka“?</p>
			<p class="MLP-text para-style-override-1">Snad je líp, když dnes spolu nemluvíme. Baže je líp!&nbsp;– A&nbsp;zítra?</p>
			<p class="MLP-text-bez1radku--12-0 para-style-override-1">Malíř leží v&nbsp;okně. Rád bych se podíval k&nbsp;chodbě, ale zpozoroval by mne a&nbsp;začal rozmluvu. Zatáhl jsem záclony.</p>
			<p class="MLP-text para-style-override-1">Poslední vůle!&nbsp;– Není nic platno, pořádek musím učinit.&nbsp;– Jen krátký, jasný, několikařádkový, všechno jmění sestře, a&nbsp;basta!</p>
			<p class="MLP-text-bez1radku--12-0 para-style-override-1">Tak, a&nbsp;teď zkusím spát. Jsem klidný, až nápadně&nbsp;– ale zítra se budu třást jako osika, já to vím!</p>
			<p class="MLP-text para-style-override-1">Ještě budíček narovnat!</p>
			<p class="MLP-text para-style-override-1">Malíř leží v&nbsp;okně&nbsp;– lež si, mazale!</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Sotva jsem dvě hodiny spal, a&nbsp;přec jsem vyspalý. Je šero&nbsp;– v&nbsp;červenci je už o&nbsp;třetí hodině den&nbsp;– a&nbsp;ranní chlad mne mrazí.&nbsp;– Ukrutně zívám!&nbsp;– Trochu se chvěju, je pravda, ale netřesu se vlastně.</p>
			<p class="MLP-text para-style-override-1">Nevím, co s&nbsp;časem. Dolů do zahrádky nechci jít. Na ulici? Při zimnici své bych se dal do běhu a&nbsp;unavil bych se. Beztoho mne ruce od včerejška bolí. Snad se probírat v&nbsp;papírech a&nbsp;rovnat je trochu?</p>
			<p class="MLP-text-bez1radku--12-0 para-style-override-1">Půl šesté&nbsp;– tak jsem se zabral. Rozhlížím se po pokoji, jako bych byl něco zapomněl. Copak jsem mohl zapomenout!&nbsp;–</p>
			<p class="MLP-text para-style-override-1">Tedy sbohem!</p>
			<p class="MLP-text-bez1radku--12-0 para-style-override-1">Vylítl jsem přes schody do dvora, dvorem do kasárního průjezdu, vraty ven&nbsp;– poskočil jsem si&nbsp;– je mně jako do radostného pláče, a&nbsp;vskutku oči zavlhly&nbsp;– zrovna jako bych byl z&nbsp;tmavého sklepení vyšel náhle do slunečního jasu! Škubnu sebou vpravo, vlevo&nbsp;– nevím, kam chci.&nbsp;–</p>
			<p class="MLP-text para-style-override-1">„Krumlovský&nbsp;– no?“</p>
			<p class="MLP-text para-style-override-1">Morousek! Nebohý Morousek! Padnul jsem mu kolem krku, několik slz mně vyhrklo přes tvář. Ale nemohu mluvit. „No&nbsp;– budeš se bít?“&nbsp;– „Už je po všem!“– „Zaplať pánbůh! Ale pusť mne, rozmačkáš mi ruku.“ Pozoruju, že držím jeho ruku jako v&nbsp;šroubu&nbsp;– ještě jedno stisknutí!</p>
			<p class="MLP-text para-style-override-1">„Vlezme zde do drožky&nbsp;– najal jsem ji. Už jsi snídal?“&nbsp;– „Snídal?&nbsp;– Ne, nesnídal.“&nbsp;– „Tedy zajedem do vinárny.“– „Ano&nbsp;– ne! Napřed domů, pak do vinárny.“ Otylie musí zvědít, že jsem vyšel zdráv.</p>
			<p class="MLP-text para-style-override-1">Vstoupíme do vozu. Žvatlám jako malé dítě a&nbsp;pořád se směju. Pánbůh ví, co všechno žvatlám! A&nbsp;ani nepozoruju, že jsme už před domem. Tančím přes schody, mluvím až neslušně hlasitě, aby mne bylo po celém domě slyšet.</p>
			<p class="MLP-text para-style-override-1">Konduktérka utekla před námi z&nbsp;kuchyně do pokoje. Divíš se! Počkej, ty se teprv podivíš!</p>
			<p class="MLP-text para-style-override-1">Domov mne přivádí k&nbsp;sobě. „Ale zdalipak víš, žes mně vlastně nepověděl posud pranic?“ praví Morousek, zapaluje si doutník a&nbsp;natahuje se na pohovku.</p>
			<p class="MLP-text para-style-override-1">Ano, je pravda, já nepověděl posud vlastně pranic. Musím se sebrat trochu do chladnosti.</p>
			<p class="MLP-text-bez1radku--12-0 para-style-override-1">Čekali na mne dva už u&nbsp;vchodu do kasáren. Vedli mne přes dvůr, dolů přes schody a&nbsp;do zahradního salonu. Zde čekal nadporučík a&nbsp;lékař. Druhý z&nbsp;obou důstojníků, kteří mne od vrat byli sprovázeli, představil se mně co můj sekundant. Pravil mně, že je vše v&nbsp;nejspravedlivějším pořádku a&nbsp;zbraně navlas stejné. Myslím, že jsem se uklonil. Tu přistoupil ke mně známý mně poručík, sekundant nadporučíkův, a&nbsp;pravil: „Pánové nemají, pokud vím, žádné zvlášť osobní trpkosti proti sobě&nbsp;– souboj se stane&nbsp;– ale navrhuju: jen do první krve. Chcete tak, pane?“&nbsp;– „Dobře,“ pravím. „Dobře,“ praví nadporučík a&nbsp;svlíká svrchní šat. Svlíkám se také.</p>
			<p class="MLP-text para-style-override-1">Dali mně šavli, postavili jsme se a&nbsp;křižovali zbraň, jaks mi to včera ukázal. A&nbsp;tu to do mne vjelo. „Rychlý&nbsp;– překvapující útok“&nbsp;– v&nbsp;hlavě mně zahučel vodopád, před očima se mně dělaly mžitky&nbsp;– vtom vzkřikli oba sekundanti „Dost!“ a&nbsp;vskočili se šavlemi mezi nás. Mimovolně jsem ustoupl o&nbsp;krok nazpět a&nbsp;vidím, že se soupeři mému řine z&nbsp;tváře krev. Mně se zdá, že jsem salutoval šavlí jako důstojník&nbsp;– ano, salutoval jsem a&nbsp;odevzdal jsem ji s&nbsp;poklonou svému sekundantovi. Vážně jsem se zas oblíkal a&nbsp;slyším mezitím, jak lékař praví: „Jen lehýnké poranění!“ A&nbsp;pak jsem se poroučel. Při odchodu slyšel jsem ještě za sebou: „Po čertech divoký chlap!“&nbsp;– Poslouchej, já bych se teď pral s&nbsp;celým světem! A&nbsp;nic, pranic se neprozradí! Lehýnké poranění&nbsp;– čestné slovo&nbsp;– nikdo ani nemukne. A&nbsp;to mám tobě co děkovat, příteli miloučký!</p>
			<p class="MLP-text para-style-override-1">Morousek se směje. „No&nbsp;– buď není dobrým šermířem, nebo jsi ho náhodou skutečně překvapil. Ostatně, dost statně jsi se mě napoprvé držel!“</p>
			<p class="MLP-text para-style-override-1">Cítím se jaksi hrdinou. Přecházím pádnými kroky sem tam a&nbsp;teď se stavím před zrcadlo. Dívám se na sebe, chci se pousmát, ale úsměv vypadá blbě.</p>
			<p class="MLP-text para-style-override-1">Morousek vstává. „Ale už mám velký hlad, teď pojďme do vinárny!“ Ku podivu, já ještě nemám hladu! „Tys také ještě nesnídal?“ ptám se.&nbsp;– „Kdypak?“</p>
			<p class="MLP-text para-style-override-1">Teď mně teprv napadá, jak ušlechtilou starostlivost dokázal Morousek. „Kde jsi dostal tak časně drožku?“&nbsp;– „Objednal jsem si ji hned včera v&nbsp;poledne, když jsi byl u&nbsp;mne.“</p>
			<p class="MLP-text para-style-override-1">„Zlatý, zlaťounký Morousku!“ a&nbsp;už mu visím na krku. Měl co dělat, aby mne setřásl. Já mám někdy ukrutnou sílu.</p>
			<p class="MLP-text-bez1radku--12-0 para-style-override-1">Maličká vinárna. A&nbsp;dva známí zde: krejčí Sempr, hostinský. Podávám jim ruku. „Cože&nbsp;– náš pan hostinský zachází také jinam?“&nbsp;– „I&nbsp;už jsem nebyl alespoň deset let nikde, až dnes!“</p>
			<p class="MLP-text para-style-override-1">My usedli k&nbsp;jinému stolku. Jíme, popíjíme, a&nbsp;Morousek mně šeptem dokazuje, že se musím vystěhovat, a&nbsp;sice hned. S&nbsp;konduktérkou prý by to nedělalo žádnou dobrotu, v&nbsp;studiích prý bych byl také znepokojován a&nbsp;času přec nemám nazbyt. Má úplně pravdu. Kam prý bych se nejraděj stěhoval? Nejraději zas zpátky do dřívějšího bytu. „Dobrá, zajedem tam hned odtud drožkou, snad lze jej dostat.“ Morousek je výtečný přítel! Vůbec muž naskrze znamenitý, mám ho ukrutně rád&nbsp;– ani se nepamatuju, že by mně byl býval kdykoli a&nbsp;jen dost málo nepříjemný.</p>
			<p class="MLP-text para-style-override-1">Hostinský se patrně dostává do ohně, mluví vždy hlasitěji. Domlouvá Semprovi, aby se neženil, ne a&nbsp;ne! Klikeše pomlouvá jako strůjce všeho zlého na světě. O&nbsp;ženských mluví s&nbsp;opovržením. Teď si vyšel Sempr pro doutníky a&nbsp;interpeluju hostinského. „Ale poslouchejte, pane hostinský, pročpak zrazujete Semprovi?“&nbsp;– „Copak nejsem hostinský? Mám svých stálých několik hostů a&nbsp;musím si je udržet!“&nbsp;– „Ale on by přec potřeboval dobrou hospodyni a&nbsp;pro dceru potřebuje matku.“&nbsp;– „Ne&nbsp;– dobrý host!&nbsp;– on u&nbsp;mne obědvá, on dobře večeří, pije svých&nbsp;–“ Sempr je zde.</p>
			<p class="MLP-text-bez1radku--12-0 para-style-override-1">Byt prázdný, a&nbsp;dali mně jej rádi. Hned pozejtří, v&nbsp;pondělí se přestěhuju. Co tomu as Otylie řekne?&nbsp;– Myslím, že vše nahlídne, vždyť s&nbsp;ní promluvím&nbsp;– výklad a&nbsp;vyznání zároveň! Ostatně mohu přicházet ob den, nebo třeba každý den. Je pravda&nbsp;– zvěst o&nbsp;souboji se přece trochu rozšíří, <span class="MLP-znak-kurziva-11b">obdivovali</span> by mne, ale&nbsp;– existence předchází.</p>
			<p class="MLP-text para-style-override-1">Morousek mne zavezl k&nbsp;sobě na oběd. Bavíme se při jídle o&nbsp;mém souboji. Morousek je v&nbsp;růžovém rozmaru, ale myslím, že mne dělá směšným. To je, mírně řečeno, nerozumné a&nbsp;zbytečné.</p>
			<p class="MLP-text-bez1radku--12-0 para-style-override-1">K&nbsp;večeru jsem si pospíšil domů a&nbsp;hned do zahrádky.</p>
			<p class="MLP-text para-style-override-1">Otylie se skutečně hněvá! Neodpovídá mně, vyhýbá se.&nbsp;– Myslil bych, že by měla mít vlastně radost.</p>
			<p class="MLP-text para-style-override-1">Ženské vrtochy nejsou vždycky příjemny!</p>
			<p class="MLP-text-bez1radku--12-0 para-style-override-1">Byl jsem navečer v&nbsp;bývalém svém hostinci na Starém Městě. Výborná zábava! Sršel jsem vtipem, abych tak řekl. Divili se mému rozmaru a&nbsp;jak prý dobře vypadám. Ano&nbsp;– a&nbsp;před necelým dnem mohl jsem být na márách!</p>
			<p class="MLP-text para-style-override-1">Dnes, doufám, bude se to dobře spát!</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Vzbudil jsem se velmi časně&nbsp;– reminiscence po včerejšku! Ale bylo mně volno, tak volno jako novorozeněti ve vlažné lázni, a&nbsp;protáhl jsem tělíčko a&nbsp;natáhl ručičky a&nbsp;hajal blaženě dál až do devíti.</p>
			<p class="MLP-text-bez1radku--12-0 para-style-override-1">A&nbsp;doktor Jensen je zde. Le pourquoi?<span class="char-style-override-1"><a id="footnote-27518-142-backlink" class="footnote-link" href="#footnote-27518-142">142</a></span>&nbsp;– No ty se podivíš, a&nbsp;to ještě dnes!</p>
			<p class="MLP-text para-style-override-1">Tiskne mně nápadně vřele ruku, zapaluje si několikrát doutník. Že prý mně musí přec říci, proč vlastně sem chodí, aby mně to nebylo nápadno&nbsp;– a&nbsp;jde zas ke stolku pro sirky. Mně říci, proč sem chodí? On myslí, že to nevím! A&nbsp;už zas stojí u&nbsp;zrcadla&nbsp;– pravá mužská koketa!</p>
			<p class="MLP-text para-style-override-1">„Tady naproti vám,“ začíná, „bydlí v&nbsp;druhém patře Provazník&nbsp;– vždyť jste již sám o&nbsp;něm vícekráte mluvil! Před desíti a&nbsp;před osmi lety byl u&nbsp;nás v&nbsp;ústavě. Od té doby ho na žádost jeho bohatých příbuzných občas pozoruju, teď mne zase požádali. Byl jsem tomu nesmírně povděčen, že vy zde bydlíte a&nbsp;právě v&nbsp;tomto bytu; musímť vše činit co možná nenápadně. Zná mne, vyhýbá se mně, ani jednou nesešel do zahrádky, když jsem tam byl ve vaší společnosti, ačkoli jste řekl, že je tam takto každý den. Pozoruje mne úzkostlivě, také teď se dívá na mne; vidím ho zcela dobře zde ve vašem zrcadle&nbsp;– stojí za oponou, jen hlavu trochu vystrkuje. Ale myslím dle všeho, co jsem viděl a&nbsp;slyšel, že není právě třeba bát se nového výbuchu.“</p>
			<p class="MLP-text para-style-override-1">Otevřel jsem ústa a&nbsp;vyvalil oči. Jak?&nbsp;– Jen to?</p>
			<p class="MLP-text para-style-override-1">Cítím jakés ulehčení, je pravda. Ale&nbsp;– zároveň také něco jako zklamání.</p>
			<p class="MLP-text-bez1radku--12-0 para-style-override-1">Doktor odešel. Je mně, jako bych měl za ním volat: „Vidíte&nbsp;– kdybyste byl snad tento&nbsp;– já&nbsp;– totiž co se mne týče&nbsp;– já bych vám nebyl&nbsp;–“</p>
			<p class="MLP-text para-style-override-1">Vskutku mně pojednou připadá, jako bych byl nikdy ani na soupeřství nepomýšlel.</p>
			<p class="MLP-text para-style-override-1">Ba je mně jako&nbsp;– ach, mužský je přec jen divný tvor!</p>
			<p class="MLP-text-bez1radku--12-0 para-style-override-1">Konduktérce jsem teď krátce a&nbsp;suše sdělil, že do zítřka do večera jsem vystěhován. Vyslechla mne se sklopenýma očima a&nbsp;nehlesla. Klopí teď stále přede mnou oči. Tebe jsem zkrotil!</p>
			<p class="MLP-text para-style-override-1">Ale ku podivu&nbsp;– konduktéra jsem po celý pobyt svůj ani nespatřil! Vždycky se to tak nějak&nbsp;– ale je také dobře, myslím, že by mně ho bylo líto.</p>
			<p class="MLP-text-bez1radku--12-0 para-style-override-1">Otylie se hněvá dál; mně je, upřímně řečeno, hněv její skoro lho­stejný. Cítím jen tak jakoby lehýnkou urážku. Sdělil jsem všem v&nbsp;zahrádce, že se stěhuju, ona byla přitom zcela chladna, vskutku chladna, jako bych jí sdělil, že padla vařečka na zem.&nbsp;– Ženská je také divný tvor!</p>
			<p class="MLP-text para-style-override-1">Zaplať pánbůh, že jsem se jí nevyznal z&nbsp;„lásky“.</p>
			<p class="MLP-text-bez1radku--12-0 para-style-override-1">Byl jsem v&nbsp;staroměstském svém hostinci. Mezi těmi lidmi člověk zrovna osvěží a&nbsp;je pak zase schopnější duševní práce. Jen zas do práce, do práce!&nbsp;– po advokátní zkoušce jsem všech zkoušek prost už pro celý život!</p>
			<p class="MLP-hvezdicky para-style-override-1">*&nbsp;*&nbsp;*</p>
			<p class="MLP-text-bez1radku para-style-override-1">Jsem v&nbsp;plném stěhování.</p>
			<p class="MLP-text-bez1radku--12-0 para-style-override-1">U&nbsp;malíře všeobecný výprask, děsný rámus&nbsp;– příprava ku psaní druhého listu. Poslal si ke mně zas pro papír. Vzkázal jsem mu prostě, že už mám vše složeno a&nbsp;ani nevím, kde papír je.</p>
			<p class="MLP-text-bez1radku--12-0 para-style-override-1">Domácí slečna řeže v&nbsp;zahrádce salát.</p>
			<p class="MLP-text para-style-override-1">Pozoruju ji chladně. Ta je už zvadlá!</p>
			<p class="MLP-text-bez1radku--12-0 para-style-override-1">Ať mně přijde Neruda ještě jednou s&nbsp;nějakou „Povídkou malostranskou“!</p>
<p class="MLP-text-bez1radku--12-0 para-style-override-1">&nbsp;</p>
			<p class="Normal para-style-override-2"><span></span></p>
			<div class="footnotes">
				<div class="footnote">
					<p class="MLP-pozn-pod-carou para-style-override-12"><a id="footnote-27518-118" class="footnote-anchor" href="#footnote-27518-118-backlink">118</a> <span> Druh hazardní karetní hry. </span><span class="char-style-override-2">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-119" class="footnote-anchor" href="#footnote-27518-119-backlink">119</a> <span> Průvodčí. </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-120" class="footnote-anchor" href="#footnote-27518-120-backlink">120</a> <span> Guláše. </span><span class="MLP-znak-kurziva-9b char-style-override-3">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-121" class="footnote-anchor" href="#footnote-27518-121-backlink">121</a> <span> Opakování shodných hlásek na začátku po sobě následujících slov nebo veršů. </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-122" class="footnote-anchor" href="#footnote-27518-122-backlink">122</a>  Prostěradlo. <span class="apple-style-span char-style-override-2">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-123" class="footnote-anchor" href="#footnote-27518-123-backlink">123</a> <span> Přísada do kávy (dříve také kávová náhražka) ze sušeného kořene čekanky. </span><span class="char-style-override-2">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-124" class="footnote-anchor" href="#footnote-27518-124-backlink">124</a> <span> Plody malvy (slézu). </span><span class="MLP-znak-kurziva-9b char-style-override-3">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-125" class="footnote-anchor" href="#footnote-27518-125-backlink">125</a> <span> Mohyla typická pro jižní Rusko. </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-126" class="footnote-anchor" href="#footnote-27518-126-backlink">126</a> <span> Elegantně. </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-127" class="footnote-anchor" href="#footnote-27518-127-backlink">127</a> <span> Legrace. </span><span class="MLP-znak-kurziva-9b char-style-override-3">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-128" class="footnote-anchor" href="#footnote-27518-128-backlink">128</a> <span> Obrazné pojmenování. </span><span class="char-style-override-2">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-129" class="footnote-anchor" href="#footnote-27518-129-backlink">129</a> <span> Ptá se (z německého fragen). </span><span class="MLP-znak-kurziva-9b char-style-override-3">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-130" class="footnote-anchor" href="#footnote-27518-130-backlink">130</a> <span> Peněženka. </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-131" class="footnote-anchor" href="#footnote-27518-131-backlink">131</a> <span> Doktor Kratochvíl byl ředitelem pražského blázince.</span><span class="MLP-znak-kurziva-9b char-style-override-3"> Pozn. red.</span><span> </span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-132" class="footnote-anchor" href="#footnote-27518-132-backlink">132</a> <span> Flétnista. </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-133" class="footnote-anchor" href="#footnote-27518-133-backlink">133</a> <span> Lavice. </span><span class="char-style-override-2">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-134" class="footnote-anchor" href="#footnote-27518-134-backlink">134</a> <span> Domácí léčení.</span><span class="MLP-znak-kurziva-9b char-style-override-3"> Pozn. red.</span><span> </span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-135" class="footnote-anchor" href="#footnote-27518-135-backlink">135</a> <span> Sčítání. </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-136" class="footnote-anchor" href="#footnote-27518-136-backlink">136</a> <span> Stará plošná míra (2877 m</span><span class="char-style-override-6">2</span><span>). </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-137" class="footnote-anchor" href="#footnote-27518-137-backlink">137</a><span> </span><span> Opera německého operního skladatele Friedricha von Flotowa (1812–1883). </span><span class="char-style-override-2">Pozn. red.</span><span class="char-style-override-2"></span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-138" class="footnote-anchor" href="#footnote-27518-138-backlink">138</a> <span> Barva karet v&nbsp;italské karetní hře (špády). </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-139" class="footnote-anchor" href="#footnote-27518-139-backlink">139</a> <span> Je hubatá, drzá. </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-140" class="footnote-anchor" href="#footnote-27518-140-backlink">140</a> <span> Rozcupované plátno používané dříve na krytí ran a na obvazy. </span><span class="char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-141" class="footnote-anchor" href="#footnote-27518-141-backlink">141</a> <span> Šermířské zbraně.</span><span class="MLP-znak-kurziva-9b char-style-override-3"> Pozn. red.</span><span> </span></p>
				</div>
				<div class="footnote">
					<p class="MLP-pozn-pod-carou para-style-override-12"><a id="footnote-27518-142" class="footnote-anchor" href="#footnote-27518-142-backlink">142</a> <span> Proč?</span><span class="MLP-znak-kurziva-9b char-style-override-3"> Pozn. red.</span><span> </span></p>
				</div>
			</div>
		</div>
</body>
</html>